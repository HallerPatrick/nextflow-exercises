Johannis Micraelij Ander Buch Deß Alten Wendiſchen Pommerlandes/ Darin erzehlet wird/ Wie nach dem Außzugk der Alten Teutſchen in frembde Laͤnder/ die Wendiſche Nation mit den hintergebliebenen Einwohnern zu einerley Sprache/ Sitten vnd Rechte ſich vermiſchet/ vnd endlich den Chriſtlichen Glauben angenommen habe.
Gedruckt zu Alten Stetin / Bey vnd in Vorlegung Georg Rheten/ Anno M. DC. XXXIX.
Denen Edlen/ Wol Ehrenveſten/ Groß Achtbahrn/ Hoch- vnd Wolgelahrten/ auch Hoch- vnd Wolweiſen Herꝛen/ Buͤrgermeiſteren/ Syndicis, Caͤmmerern vnd Rahtsverwandten/ der beyden vornehmen Vor Pommeriſchen Hanſee Staͤdte/ Greifswald Vnd Ancklam/ Meinen inſonders großguͤnſtigen/ hochgeehreten Herꝛen vnd Goͤnnern.
EDle/ Wol Ehrnveſte/ Groß Achtbahre/ Hoch- vnd Wolgelarte/ Hoch- vnd Wolweiſe/ inſonders großguͤnſtige hochgeehrte Herꝛen/ Ob einer ſchon moͤchte zugeben/ wie es auch wegen vieler ſtarcken Gruͤnde muß zugegeben werden/ das vnſer Vaterland weyland von den maͤchtigen Gothen/ Sueviern/ Wandaliern vnd Rugianern ſey bewohnet geweſen/ ſo werden doch viele gefunden/ die in der Meinung beſtehen/ das alle dieſe Voͤlcker nicht Teutſch/ ſondern Wendiſch oder Sarmatiſch geredet/ vnd das dannenher keine Teutſche ehe dieſes Land betreten/ biß endlich es dem Roͤmiſchen Reiche iſt auffgetragen/ vnd von demſelben zur Lehen durch Bogislaum vnd Caſimirum/ des Nahmens den Erſten/ empfangen worden.
Dieſe Meinung iſt vielen vornehmen Leuten/ ſo woll vorzeiten/ als zu vnſer Zeit beygebracht worden.
Vnd es ſind wenig/ die zwiſchen denen weit außgebreiteten Voͤlckern/ den Getis vnd Gothis/ einen vnterſcheid machen koͤnnen/ da doch ſie weit von ein ander ſind geſcheiden geweſen.
Denn jene ſind ſchon zu Taciti Zeiten vnter die Thracier gerechnet/ vnd haben das Land auff beiden ſeiten der Donaw bewohnet/ da man jetzund die Bulgarey vnd Moldow findet/ vnd von jhnen find die Daci oder Davi entſproſſen/ die in der Walachey/ Siebenbuͤrgen vnd einem theil Hungern zu Auguſti Zeiten wohneten.
Dieſe aber werden mit duͤrren Worten den Dacis beym Tacito, Dione, vnd andern entgegen geſetzet.
Doch haben endlich die Gothen der Getarum vnd Dacorum Landſchafft bey vnd vmb die Donaw eingenommen/ vnd damit iſt den Scriptoribus, vnd vnter jhnen Jornandi, Procopio vnd Oroſio ſelbſten/ der falſche Wahn auffgebuͤrdet/ das die Gothen Getæ ſeyn.
Ja es ſind etliche/ vnd vnter jhnen der bey der Hiſtorien hochverdiente Mann Reinerus Reinneccius ſo weit in den Diſcurs gerathen/ das ſie die Thracier vnd Myſer ſelbſt vnter die Teutſche gerechnet.
Dann weil vnleugbar/ das die Gothen Teutſche ſein/ ſie aber die Thraciſche vnd Myſiſche Getas fuͤr Teutſche Gothen hielten/ als koͤnten ſie nicht anders ſchlieſſen/ als das alles von den Gothen muͤſte verſtanden werden/ was von den Geten geleſen wird.
Dannenher ſind bey jhnen ſchon die Gothen viele hundert Jahr vmb die Donaw geſetzet/ vnd die Zeit des Gothiſchen Zuges/ der erſtlich nach Chriſti Geburt vorgenommen ward/ ſehr weit/ auch fuͤr Alexandri M. Cyri, Priami vnd Vexoris Zeiten/ hinauß verruͤcket worden.
Ohne iſt es zwar nicht/ das auch vor Chriſti Geburt Leute in der Thracier vnd Myſier Land vnd daherumb gewohnet/ ſo Teutſch geredet/ aber das ſind entweder die Edle Baſtarner vñ Peuciner geweſen/ oder/ ſo auch eben die Geten/ Thracier vnd Myſier Teutſch geredet/ wie Reineccius meinet/ ſo iſt denneſt noch darumb der Gothiſche Zugk/ vom Balthiſchen Meere nach Chriſti Geburt geſchehen/ nicht in zweifel zu ziehen.
So es auch war iſt/ das die Meißner/ Francken vnd etliche andere Nationes, auß Myſia vnd vom Donawſtrom/ an die Elbe vnd den Rein ſich niedergelaſſen haben/ wie etliche weitleufftig außzufuͤhren ſich vnterſtehen/ ſo ſind ſie nicht von den Gothen geweſen/ welche vom Balthiſchen Meer mit Filimer/ Dorpaneo/ Gapten vñ anderen fortgezogen ſeyn/ ſondern entweder von beſagten Baſtarnern vnd Peucinern/ die Plutarchus vnd Polybius ſtreitbahr vñ reuteriſch/ ſtarck von Leibe/ tapffer in Gefahr/ vnd maͤchtig wegen jhrer menge nennet/ oder von denen Geten geweſen/ ſo zwar Teutſch geredet/ aber gar andere/ als die Gothen ſein.
Wer aber wil ſagen/ das die Gothen nicht Teutſch geredet haben/ vnd dazu das Exempel der Thraciſchen Geten auff die Bahne bringet/ derer Sprache Er vermeinet Vnteutſch zu ſeyn/ der kombt nicht fort mit ſeinem Beweißthumb.
Wer aber mit hindanſetzung der Thraciſchen Geten die tapffere Gothen/ ſo die mechtigeſte Kriege mit den Roͤmern gefuͤhret/ vnd jhnen nicht allein viele Provincien, ſondern auch endlich die Stadt Rom ſelbſten abgeſtricket/ vnd hin vnd her maͤchtige Koͤnigreiche angerichtet haben/ fuͤr Teutſche Voͤlcker helt vnd erkennet/ der iſt auff rechtem Wege/ vnd kan mit vnzehlig vielen Gruͤnden ſolches behaupten.
Man ſehe nur die beyde Geſchlechte jhrer Koͤnige an/ derer etliche/ als die Oſtgothen/ mit einem gemeinen Zunahmen Amali/ die andere/ als die Weſtgothen/ Walthi ſind geneñet worden.
Die Amali haben vieleicht in jhrem Wapen einen Hammel oder ein Lamb gefuͤhret/ eben wie jhre Gothen einen gefluͤgelten geſchwaͤntzeten Drachen.
So ſage nun/ wer da wil/ ob es Sarmater vnd Thracier/ oder Tentſche geweſen/ die den Zunahmen gefuͤhret/ das ſie Amali oder Hamele ſind genennet worden.
Auch der allgemeine Nahme der Weſtgothen/ damit man ſie Balthos hieß/ was bedeutet er anders/ als Walthere/ gewaltige/ waltende Herꝛen?
Alſo beſehe man ferner die abſonderliche Nahmen eines jedweden Gothiſchen Koͤniges.
Da wird man finden Dietrich/ Segerich/ Adalrich/ Amalarich/ Aiſtulff/ Ricard/ Theobald.
So nun war iſt/ was die Teutſche Critici ſagen/ das alle Nomina propria, ſo in Rich/ Vlf/ Rad vnd Wald außgehen/ Teutſche Nahmen ſein/ ſo ſind obgeſagte Woͤrter nichts anders/ als Deutrich/ das iſt Gottreich (dann Deud oder Duͤd oder Tuit iſt den alten Teutſchen ſo viele als Gott/ davon ſie ſich auch Deudſche/ Teutſche oder Duͤdiſche heißen) Siegreich/ Edelreich/ Haſthuͤlff/ Reichrath oder Reckerath (Conſul gigantum) Gottwald.
Ja der Nahme der Gothen ſelbſt/ den ſie vom Guten oder von Gotte fuͤhren/ welchen die alte Longobarder vnd Wandali Gwodan oder Godan nenneten/ zeiget an/ das ſie Teutſche ſein/ vnd nicht Wenden/ welche Bog ſagen/ wenn ſie Gott nennen.
Dieſer Grund auß der Koͤnige Nahmen gefuͤhret/ kan auch die Wandalier/ Longobarder/ Heruler vnd Rugianer von aller Einrede deroſelben entfreyen/ die ſie vnter die Wenden vnd Sarmater/ vnd nicht vnter die Teutſche ſchetzen wollen.
Was inſonderheit die Wandalier anbelanget/ ſtreiten dannenher alle vorige Gruͤnde fuͤr ſie/ weil ſie von Procopio, Nicephoro, Urſpergenſi, vnd vielen anderen mit den Gothen/ fuͤr ein Volck geſchetzet werden.
Dann ſo ſagt Procopius in lib. 1. de bello Vandilico:
Gothicæ gentes multæ quidem, & aliæ prius fuere, quam nunc.
Omnium autem maximæ ac potentiſſimæ Gothi, & Vandali, & Viſigothi, & Gepides: qui omnes nominibus quidem inter ſe differunt, cætero conveniunt.
Nam & albi ſunt omnes corpore, flavi coma, proceri quoq́; & adſpectu probo, legibus etiam iisdem utuntur, ſimiliter & Arianæ omnes opinionis, Voce Una, Gothica Appellata, utentes, & ut mihi videtur, ex una omnes gente procreati, nomina poſtea à ſuis ducibus varia ſortiti.
Vnd ob wol Procopius in dem falſchen wahn iſt/ das dieſe ſaͤmptliche Voͤlcker Sarmatiſch ſein/ auch die Gothen vnd Getas nicht vnterſcheidet/ ſo benimbt doch ſolche ſeine bloſſe Aſſertion, als eines Griechen/ der weder Gothiſch noch Sarmatiſch reden koͤnte/ vnſeren ſtarck gefuͤhreten Gruͤnden weniger dann nichtes.
Folgends kan kein Nahme auß den alten Hiſtorien dieſer Voͤlcker vorgebracht werden/ daran man nicht die Teutſche Wuͤrtzel ſiehet.
Man betrachte nur etliche wenige.
Genſerich iſt Gantzreich/ Thraſimundus Trotzmund/ Hildericus Huldrich/ Hunericus Heinrich/ Godagis Goͤdeke/ Gudabundus Guterbund/ Gulimer Guͤlden Meer/ Fußias Fuchs oder Voß/ Stillico Stille/ Rodolphus Rathuͤlf/ Ludolphus Leutehuͤlf/ Luitbrandus Leutbrenn (Galea ſ. tutor hominum) Aißbrand Haußbrenn (tutor domus)
Alaricus Alreich/ Athalaricus Edelreich/ Totila Dezel/ von Deut oder Gott/ Attila Ezelvon Atta oder Hatto/ das iſt Vater/ Vitigis Wittig oder Witzig/ Grimald Grimwald/ Garibaldus Garwald/ Alboinus Allgewinn/ Andoinus Handwinn/ Aripertus Ehrenwert/ Gunibertus Kuͤhnewert/ Odacker oͤde Acker/ Aliuth Allguth/ Fidimut Vielgemuth.
Aber wer will alle her beybringen?
Jch ſchlieſſe kuͤhnlich hierauß/ das vnſer Pommerland/ in welchem obgeſagte Voͤlcker zu finden geweſen/ von Herodoti Zeiten her/ vñ folgend/ biß etliche hundert Jahr nach Chriſti Geburt/ nicht mit Wenden/ ſondern Teutſchen ſey bewohnet geweſen.
Vnd ſo war iſt/ was die Geographi ſagen/ das die Nahmen der Fluͤſſe/ den ſie einmahl bekommen/ laͤnger beybehalten werden/ wie ſolches dan auch die Erfahrenheit bezeuget/ ſo gehe man alle vnd jede Fluͤſſe durch/ die in vnſerem Pommeren fließen/ da wird man faſt keinen/ der in die Wendiſche Sprache ſich ſchicket/ finden/ wiewol ſie alle ſchon den Nahmen eben zu der Zeit gehabt/ da die Wenden drinnen maͤchtig waren.
Die Ader (denn ſo nennen wir Pommern den reichen Oderfluß/ vnd ſolches kombt auch mit dem Jader vnd Viader der Alten beſſer vberein) was iſt es anders als Vena aquarum decurrens?
Divenaw/ der eine Außfluß der Oder/ was zeiget er anders/ als/ eine Duͤpe oder Tieffe?
Der ander Außfluß/ die Swyne/ zeiget jhren Vater Suevum/ vnd deſſen Nachbaren vnd Accolas die Suidiner.
Der Nahme des Gellens/ da auch zuvor ein Arm hingegangen/ kan leichtlich erkuͤndiget werden/ wann man nur bedencket/ was Quellen/ oder eine Kelle/ oder auch woll Gellen iſt.
Plinius heiſt die Oder Guttalum.
Jſt das nicht eine Anzeigunge/ das der Gothiſche Nahme ſchon daßmahl hoͤher herauff geſtiegen iſt?
Die Peene/ ſo ſich in die Oder ergeuſſet/ kan leichtlich jhren Nahmen von der Pyne oder Peine erlanget haben/ da etwa ein Volck eine Niederlage vorzeiten erlitten hat.
Woher die Barthe vnd jhre Stadt jhren Nahmen hat/ zeiget der Barthiſchen Wapen an.
Die Trebel/ daran Tribbeſees lieget/ hat jhren Nahmen von treiben/ vnd dannenher heiſſen vnſere Fiſcher den Kahn/ darein die Fiſche gehalten vnd fortgebracht werden/ einen Trebel.
Den Pommern iſt auch derſelb ein Drefel/ der nur immer herumb gehet/ vnd nimmer ſtille iſt.
Tollenſee giebt als fort an die Hand/ das allda ein Toll oder Zoll genommen iſt.
Rekenitze ſcheinet woll wegen der lezten Sillaben/ das es mochte Polniſch ſein/ die des lezten Buchſtaben im Alphabet gerne zum Außgang der Woͤrter gebrauchen.
Aber dagegen ſind viele Teutſche Woͤrter/ die auch alſo außgehen/ als eine Rize/ Spruͤze/ Schlize/ Stegelize/ Egedizze oder Eydachs/ Finſternizze:
dann ſo haben die alten Teutſchen außgeſprochen/ was wir Finſternuͤſſe heiſſen/ wie aus dem Ortino zu ſehen.
So hette nun die Rekenizze/ von den Recken/ das iſt den Riſen/ oder einer Reige/ oder von Reegen/ das iſt excitare, oder auch wol vom Regen/ das iſt/ Pluvia, den Nahmen/ eben wie von einem dieſer Woͤrter auch die Rega/ daran Greiffenberg vnd Treptow lieget/ den Nahmen hat.
Doch moͤgen auch woll die Ruͤgen dieſen beyden Fluͤſſen jhren Nahmen ertheilet haben.
Die Randow ſcheinet den Nahmen vom Rennen; die Vcker vom Ocken oder Ockern zu haben.
Jenes iſt vnſeren Pommeriſchen Bawren bekand/ wenn ſie die außgeleerte Schuͤſſeln wieder auffoͤcken oder fuͤllen; Dieſes/ wenn einer Vrſach an den andern zu zancken ſuchet.
Die Jhna iſt gewiß Teutſch/ weil auch ſolch ein Fluß in Ober Teutſchland gefunden wird/ der Engedin von der Graffſchafft Tyroll theilet/ vnd davon Jnsbruck den Nahmen hat.
Die Nahmen der anderen Fluͤſſe weren auch leichtlich auß dem Teutſchen zu derivieren/ als die Grabow vom̃ Graben oder Grawen/ die Perſant von einem Pers oder Barſe/ die Wipper vom Wippen/ die Lupow vom Lopen oder Lauffen/ die Leba vom Leben oder Laben.
Die Stolpa legen etliche auß dem Polniſchen auß/ als eines Koͤniges Siz/ vñ Jch wolte folches auch guth heiſſen/ wenn man Stolpan ſagete.
Aber das geſchicht nicht/ ſondern die Pohlen heiſſen die Stadt vnd den Fluß Slup.
Wie wenn dann alle Staͤdte/ ſo den Nahmen Stolpa haben/ vnd hin vnd her/ wie auch in Vor Pom̃ern das Kloſter Stolpa an der Peene/ gefunden werden/ als eine Stuͤlpe/ dz iſt/ ein Deckel/ vnd Schutz der Orter/ daran ſie liegen/ genant wuͤrden? Nebenſt den Teutſchen Nahmen der Fluͤſſe ſehe man auch die Staͤdte in Pommern an.
Dann ob ſie ſchon nicht alle zun Zeiten der Wenden bemauret geweſen/ ſo haben ſie doch faſt alle ſchon jhren Nahmen vor jhren Mawren gehabt/ vnd ſind/ wo nicht Urbes, dennoch Civitates vnd Communen geweſen.
Sund/ Greiffswald/ Greiffenberg/ Greiffenhagen/ Damm/ Daͤmmin/ Ruͤgenwalde/ Berwalde/ Freyenwalde/ Grimmen/ Lebenburg/ Richtenberg/ Vkermuͤnde/ Barth/ ſind Teutſche Nahmen/ wie jederman ſiehet.
Collberg wollen die Polen durch Colobrega zum Polniſchen bringen.
Aber Dithmarus hat es ſchon fuͤr ſechshundert Jahren Chollenberg geheiſſen.
Berg iſt ja Teutſch:
Ob aber die erſte Syllaba herkombt von Kohlen/ oder vom Holm/ das ein feſt Land bedeutet/ wie dann dannenher Jornandes ſchon die Vlm Ruͤger kennet/ laß ich einen jeden bedencken.
Alſo wollen etliche Stargard/ Newgard/ Belgard Polniſch machen/ als wenn dieſe drey Staͤdte ſo viele heiſſen/ als Alt-New- vnd Weiſſe Schloß.
Jſt denn aber Garte nicht mehr ein Teutſch Wort/ das man mus von Stargard Stargrad machen? wer weiß nicht/ das man nicht allein einen Blumengarten/ ſondern auch eine Wohnung vnd den Ort/ da gerichte gehalten wird/ einen Garten nennet?
Dannenher auch vor Zeiten Gardingi in der alten Gothiſchen Sprache ein Nahm einer Graͤfflichen dignitât geweſen/ wie Garſias in Notis ad Concilium Toletanum VIII. auß den alten Weſtgothiſchen Geſetzen ſolches vermeldet/ vnd Tomo 11. Conciliorũ Binij befindlich iſt.
Alſo machet Cromerus aus Stetin Sciecinum/ Aus Wolgaſt Vologaſt/ auß Stralſund Strasmyda/ aus Swerin Bachiborum/ auß Brandenburg Sgorelecia/ aus Luͤbeck Bucoveria/ aus Magdeburg Mezibocum.
Vnd damit giebt er ſelbſt zu verſtehen/ das die rechte Nahmen aller dieſer Staͤdte nicht Polniſch ſein/ ſondern anders muͤſſen außgeredet werden/ wo ſie ſollen Polniſch werden.
Ancklam habe Jch bey jhme nicht gefunden.
Vnd das iſt auch ein Vhraltes rechtes Teutſches Wort/ vnd zeiget das alter dieſer Stadt an/ vnd von jhm hat auch Engelland/ Jngelſtadt/ Jngelheim/ Engelburg vnd dergleichen jhren Nahmen.
Aventinus fuͤhret es her vom Angel/ daran ein ding haftet/ henget aber drin gehet/ vnd ſcharff anzuſehen iſt/ vnd von ſich ſticht.
Aber es iſt beſſer/ das man es herſuͤhret von Ancke/ dz iſt/ ein Jungling/ davon Enckel oder Nepos, wie auch Ancken/ das iſt/ pfropffen/ oder inſerere arbores, herkombt.
Vnd die ſtarcke junge Leute/ ſo den Acker pfluͤgen vnd begaten/ werden an etlichen Ortern noch Enckle geheiſſen.
Die Francken nach jhrem Nahmen ſind auch nichtes anders/ als die Freye Ancken.
So iſt nun Ancklamb oder Anckelheim der Ancken oder Enckel heimath/ da die alten Angli, die ſich hernach in Engern/ vnd weiter in Engelland/ auff gemachet haben/ zu Hauſe gehoͤren.
Alſo wird mein Vaterland Cuͤßlin vom Cromero Cuſſinum geheiſſen:
Die alte Briefe aber/ ſchon vor fuͤnff hundert Jahr geſchrieben/ heiſſen es Cuſſalin/ das kan man leichtlich von Kuͤſſen/ ſive ſignificet oſculari, ſive pulvinar, oder Kozen/ quibus notantur Coloni, & exteriora veſtium indumenta, oder von einem Keſſel hergebracht werden.
Loytz wolten die Scribenten auch gerne Polniſch haben/ vnd ſagen/ es ſolle ſo viele als ſtarck heiſſen.
Aber/ da Jch die/ ſo der Polniſchen Sprache kuͤndig ſein/ gefraget/ haben ſie mir davon keine Antwort geben koͤnnen.
Ehe aber die Wenden ins Land gekommen/ iſt ſchon zu Ptolomæi Zeiten Laciburgum/ das iſt Loicenburg/ in der gegend/ da ſich die Edle Loycer hernach auff gehalten/ gefunden.
Loͤſen/ Laſſen/ Lazen ſind ja Teutſche Woͤrter/ von dero einem die Loyzer oder Lutitij jhren Nahmen fuͤhren koͤnnen.
Die uͤbrige Staͤdte mag ein jeder auff ſolche weiſe betrachten/ ſo wird er mehr Teutſch/ als Wendiſch/ an jhren Nahmen finden.
Cammin heiſſet Polniſch ein Stein:
Bey vns heiſſet es einen Fewerherd in einer Stuben.
Es hat mehr Vrſach/ warumb es dieſe bedeutung vnd nicht jene habe.
Caminick/ ſagen etliche/ ſoll ein Kaulbars auff Polniſch heiſſen/ davon doch die Pohlen/ ſo Jch gefraget/ nicht wiſſen.
Was aber auff Teutſch ein Kam̃/ ein Camentichen/ einen Hamen bedeutet/ weiß Jedermann.
Was iſt es nun noͤtig/ das Jch auß Polen derivire/ was ich in Pommern habe?
Wie wann man dann Althameri ſcholion in Taciti Germaniam gelten lieſſe?
Chamani, ſagt er/ quos dicit Tacitus cum Angrivariis Bructerorum agros occupaſſe, inter Amiſiam & Luppiam, Camino nomen reliquiſſe videntur.
Zanow/ ſpricht Cromerus Suanovum auß/ das iſt Teutſch/ vom Schwan oder den alten Suevis her.
Coͤrlin leſſet ſich vom Kerl/ Golnow von einer guͤldenen Awe/ Bublitz vom bawen/ Pyritz vom Biere/ Gartz vom Garten/ Buͤtow von Buͤten der Bienen gar wol herholen.
Laß eine oder andere Stadt in Pommern/ als Slava/ einen Polniſchen Nahmen haben:
Dann das leugne ich nicht: wiewol wir auch wiſſen/ das Schlawe Leut genennet werden/ die verſchmitzt/ klug/ vnd nicht leichtlich zu betriegen ſein/ ſo bleibet doch mein voriger ſchluß/ das nicht allein die Nahmen der Fluͤſſe/ ſondern auch der Staͤdte in dieſem Lande die Alten vnd Erſten Einwohner zeigen.
Ja das Wort Pommern ſelbſt iſt nicht Polniſch/ ſondern Teutſch.
Auff Polniſch ſprechen ſie Pomorſwa/ das iſt Pom̃ern/ vnd Pomorsky/ das iſt/ ein Pommer.
So iſt nun Pommeru nicht ein Polniſch Wort.
Po aber ſagen ſie/ ſoll Bey heiſſen/ das Pommern ſo viel ſey/ als beym Meer.
Jch laſſe mir aber ſagen/ das ein Pole muͤſte ſprechen v marzſe/ wenn es ſolte heiſſen Beym Meer/ vnd das Po Auff/ vnd nicht Bey heiſſe.
Pommern aber lieget nicht auff/ ſondern am Meere.
Darumb were noch wol vermuthlicher/ das Pommern in zwey Teutſche Woͤrter zutheilen ſey: Beim Meer.
Jch komme aber noch in andere Gedancken/ wenn Jch den Nahmen der Dithmarſer/ Stormarſer/ Wißmarſchen/ Collmarſchen betrachte.
Dann Marſer ſind Einwohner eines Mohres oder Landes.
Alſo ſind nun die Pommern oder Pommarer auff ſolche art auch Vorzeiten genant.
Fragſtu wannenher?
Wenn man die vielfeltige Waͤlder vnd Baͤume/ ſo einem reiſenden in der Golnowiſchen vnd Vckermuͤndiſchen Heyde vnd allenthalben vorkommen/ anſiehet/ ſo mag man noch woll ſagen:
Das ſind rechte Bohmmahrer oder Bohmmarſer/ vnd darauß kan Pommeren geworden ſein.
Aber dieſes ſind Muthmaſſungen.
Vnterdeßen habe E. E. W. vnd G. Hochgeehrte Herꝛen/ Jch dieſes Buch von dem Wendiſchen Pommerlande offeriren vnd zueignen wollen/ vnd deſſen habe Jch billige Vrſache/ theils das Jch weiß/ wie ſie nebenſt mir jhres Vaterlandes Liebhaber ſein/ vnd deſſen Ornamenta gerne befordert wiſſen vnd ſehen wollen/ theils/ das von E. E. W. vnd G. mir ſonderbahre Zeichen Jhres favoris ſcheinbar gegeben ſein.
Dann da Jch vor etlichen Jahren zu Greiffswald eine geraume Zeit mein Theologiſch vnd Philoſophiſch Studium trieb/ iſt mir nicht allein von vielen jhres Mittels in dieſer Stadt groſſe Gunſt vnd geneigter Wille erzeiget/ ſondern auch Gradus in Philoſophia ſummus auff jhrem Rathhauſe in jhrem Beyſein vnd gemeinem applauſu ertheilet worden.
Vnd kurtz fuͤr ſolcher Zeit hat mich die Stadt Ancklam gewuͤrdiget/ einen oͤrdentlichen Beruff an jhre Schule durch jhren Rectorem aufftragen zu laſſen/ welchen aber anzunehmen/ theils meine Jugend/ theils andere Wege mir von Gott gezeiget verhindert haben.
Jch aber bin aller dieſer Wolthat noch von Hertzen eingedenck/ bedancke mich dafuͤr vnterdienſtlich/ vnd zum beweiß ſolches meinen danckbaren Gemuͤtes vberreiche E. E. W. vnd G. Jch dieſe meine/ ob wol geringfuͤgige/ dennoch wolgemeinete Arbeit/ mit bitte/ dieſelbe in Goͤnſten anzunehmen/ wieder vnguͤnſtige Hertzen zuſchuͤtzen/ vnd mir mit beharꝛlicher affection zugethan zu verbleiben/ wie Jch ſie dann in geſambt vnd ſonders dem groſſen Gotte zu ſtetiger proſperität vnd Auffnehmen jhrer Anſehnlichen Communen einbruͤnſtig befehle.
E. E. W. vnd G. Dienſtgefliſſener M.
JOHANNES MICRÆLIUS Rector Scholæ Senatoriæ Stetinenſis.
Johannis Micrælij Altes Pommerland.
Das Ander Buch/ Vom Alten Wendiſchen Pom̃erlande:
JM vorigen Buche iſt aus den Alten Schrifften vmbſtaͤndlich/ doch kuͤrtzlich/ dargethan/ das vnſere Alte Pommeren von Aßkenetz oder Tuiskon/ Gomers Sohn vnd Japhets Enckel/ entſproſſen/ vnd von den aͤltiſten Griechiſchen vnd Lateiniſchen Scribenten vnter die Scythen/ Celten/ Celtoſcythen/ Nomader/ Hyperborier oder Nordlaͤnder gerechnet ſeyn:
Jmgleichen daß/ da aus Aßkenezes Geſchlechte viele Helden entſtuͤnden/ Svevus einer von den Vornembſten geweſen ſey/ deſſen Nachkommen das gantze Land von der Elbe biß an den euſſerſten Theil Europæ durch Dennemarck/ Schweden vnd Norwegen erfuͤllet haben: Jnſonderheit das Vandalus/ Svevi Sohn/ daß Land ſich habe belieben laſſen/ daß zwiſchen der Trave/ Weyſſel vnd dem Meere lieget.
Weßwegen wir Pommeren beydes vnter die Suevos vnd vnter die Wandalier vorzeiten gerechnet ſind.
Weiter iſt vermeldet/ das da die Wandalier in viele Nationen ſich theileten/ in vnſerem Pommerland die Gothen/ Teutonier/ Cariner/ Lemovier/ Rugianer/ Sidiner/ Ruticlier/ vnd Angler ſich vhrſpruͤnglich auffgehalten haben/ vnd das aus dieſen Laͤndern die maͤchtige Koͤnigreiche/ Schweden/ Dennemarck/ vnd Norwegen ſeyn bewohnet worden:
Wie auch das die gewaltige Heereszuͤge der Gothen/ Wandalier/ Burgundier/ Rugianer/ Longobarter/ Hernler/ Scyrer/ Turcilinger/ vnd anderer Teutſchen Voͤlcker/ in die Roͤmiſche Provincien/ vnd alle drey Theile der Welt/ entweder aus dieſem Lande erſtlich ſeyn angeſtrenget/ oder ja durch daſſelbe geſchehen/ vnd mit der Einwohner mercklichem Beyſtand geſtaͤrcket worden.
Drauff wollen wir nun weiter vernehmen/ wie ſich allgemach die Wenden/ als dieß Land ziemlich durch ſo viele Zuͤge außgeleeret war/ herein gemachet vnd ſich deſſen eine lange Zeit bemaͤchtiget haben.
1. Vom alten Teutſchen Pommerlande wenden wir vns zum alten Wendiſchen Pommerlande.
2. Wenden kom̃en von Riphat/ Aßkenezes Bruder/ her/ vnd ſind allezeit der Teutſchen Nachbawren geweſt/ vnd werden Sauromatæ vnd Slavi von der Hoheit/ Rhumb vnd Ehre genennet.
So haben wir ſchon droben erwehnet/ wie Riphat der ander Sohn Gomers/ vnſers vhralten Teutſchen Vaters/ des Tuiſconis oder Askenetzes Bruder/ ein Vater aller derſelben maͤchtigen Voͤlcker geworden ſey/ die ſich der Sarmatiſchen oder Slavoniſchen Sprache gebrauchen/ vnd ſich allgemach aus der Sarmatey in daß groſſe Germanien hinein gedrungen/ vnd jmmer den Teutſchen in den Ferſen gelegen haben/ alſo daß ſie den Ort/ aus welchem dieſelbe herauß zogen/ alsfort wieder beſetzeten.
Sie ſind Sauromatæ oder Sarmatæ/ als Fuͤrſten der Hoheit genant:
Wie auch Slavi oder Slavonier/ welcher Nahme von dem Polniſchen Woͤrtlein Slava herkompt/ dz bey jhnen Rhumb vnd Ehre bedeutet.
Jns gemeine hat man ſie Henedos/ Venedos/ Winidos oder Wenden geheiſſen:
Welchen Nahmen etliche auch von Rhumb vnd Ehre/ wie Jornandes; Andere/ wie Cromerus vnd Cluverius/ von dem Worte Weda oder Wenda/ daß auff Polniſch einen Hamen bedeutet/ herholen.
Jornand. c. 29. Cromer. l. 2. Rer. Pol. Cluver. l. 3. Germ. antiq. c. 44.
Sonſt ſehen wir ſchon aus dem Tacito/ daß dieſe Sarmatiſche Voͤlcker/ zu ſeinen Zeiten ſich nahe zu etlichen Teutſchen/ als inſonderheit den Baſtarnern oder Peucinern/ gethan/ vnd ſich mit jhnen durch Heurath vnd andere Geberden dermaſſen vermiſchet haben/ daß man kaum einen Peuciner von einem Sarmater hat vnterſcheiden koͤnnen.
Ja die Venedi oder Wenden ſind zeitig biß an das Balthiſche Meer durchgekommen/ deme ſie auch den Nahmen gegeben haben/ daß es das Wendiſche Meer geheiſſen ward.
Bey dieſem Meere haben bey Taciti Zeiten von der Weiſſel/ biß an Lyfland die Edlen Teutſchen Eſten oder Oſten vnd Oſtwohners gewohnet/ welche Sveviſche Sitten vnd Kleyder hetten/ aber eine ſolche Teutſche Sprache redeten/ die der alten Britanniſchen oder Galliſchen Sprache/ (dann Tacitus helt ſie fuͤr eins) gar nahe kam.
Darauß kan man abnehmen/ daß ſie etwa vom Reinſtrom/ da die Jſtævones/ oder Jſtiæi oder Eſten zuvor mit den Gallis grentzeten/ vnd derſelben Sprache ſich angewehneten/ ſich ans Meer zuwohnen begeben haben.
Doch iſt aus dem Ptolomæo befindlich/ daß eben an dem Orte/ am Preuſſiſchen vnd Lyflaͤndiſchen Vfer/ da die Eſten vnd vnter jhnen die Hirri vñ Scyri wohneten/ die Wenden bald Meiſter geſpielet/ vnd die Eſten theils hinauff hinter Lyffland vertrieben/ da ſie noch heutiges Tages wohnen/ theils vber die Weyſſel gebracht haben/ da ſie ſich mit den Gothen zuſammen gethan/ vnd mit jhnen in die Roͤmiſche Provincien gerucket ſeyn.
Alſo ſeyn wehrlich die Wenden auch zu Ptolomæi Zeiten an dem Preuſſiſchen Vfer maͤchtig geweſen.
3. Schon zu Taciti Zeiten haben ſich etliche Teutſche vnd Sarmatiſche Voͤlcker ſo nahe zuſammen gethan/ dz man ſie kaum hat vnterſcheiden koͤnnen/ vnd ſind die Wenden biß ans Balthiſche Meer gekom̃en.
Tac. lib. de morib.
Germ. & in vita Agric.
A. C. 100.
A. C. 170.
4. Die Sarmatiſche Nation dringet allgemach auff allen Ecken ein/ inſonderheit/ da durch die groſſe Heereszuͤge das Land entbloͤſſet iſt.
Nachmahls drang die gantze Nation auff allen Ecken ein/ vnd inſonderheit ſtand vnſer Pom̃erland jhnen offen/ da es ſo ſehr vnd maͤrcklich durch die vnglaͤnbliche Heereszuͤge von ſeinen Einwohnern entbloͤſſet war.
Doch iſts vns nicht allein wiederfahren:
Dann wir wiſſen/ daß die Sarmatiſche Nation allgemach ſo maͤchtlich geworden ſey/ daß ſie nicht allein daß groſſe vnd kleine Reuſſen/ ſondern auch daß alte Burgundier Land/ da anjetzo die Pohlen wohnen/ vnd ferner die Walachey/ Bulgarey/ Servey/ Podollien/ Littawen/ Croatiam/ Dalmatiam/ Boͤhmen/ Meeren/ Schleſien vnd die gantze Windiſche Marck mit jhrer Sprache/ Kleidung vnd Sitten erfuͤlleten.
Ja ſie ſind ſchon Homero im Trojaniſchen Kriege/ Herodoto/ Plinio vnd Livio vnter dem Nahmen der Heneter bekandt.
Vnd kan man nicht leugnen/ dz ſie auch in Griechenland vberhand genom̃en haben/ vnd allda maͤchtig geworden ſeyn/ wie dann noch heutiges Tages die Wendiſche Sprache allda allenthalben/ vnd inſonderheit an der Ottomaniſchen Pforte im gebrauch ſein ſolle.
5.
Der Sarmatiſchen Voͤlcker Freyheit/ Wandel vnd Sittſamkeit hat ſich anderen Voͤlcke-
Auß allen Vmbſtaͤnden aber iſt abzunehmen/ daß da die Sarmatiſche Nation aus dem groſſen Reuſſiſchen Lande beſagter maſſen in die Teutſche Laͤnder gieng/ ſie als freye vngebundene Leute keinen allgemeinen Koͤnig vber ſich gehabt/ vnd deſſenwegen ſich in ſo mannigerley Voͤlcker getheilet haben.
Vnd weil ſie deſſen Lob haben/ das ſie ſittſame/ vnd gewiſſenhaffte Leute ſein/ wie die Henetos alſo Philippus Melanchthon nennet/ ſo hat ſich jhre Wandel ſelbſt andern Voͤlckern angenehm gemacht/ vnd iſt jhre Sprache bald weit außgebrochen/ vnd alſo auch in vnſer Pommerland/ vnd benachbarete oͤrter/ biß an die Trave hinauff gekom̃en.
Sonſten iſt bekandt/ wie an den Grentzen/ da zweyerley Voͤlcker/ ſo vnterſchiedliche Sprachen haben/ zuſammen ſtoſſen/ eine Vermaͤngung der Nationen leichtlich entſtehen kan/ inſonderheit wenn die eine vnter jhnen mehr das Frembde/ als das Eygene ſich belieben laͤſſet.
Alſo werden bey den Scribenten Gepidæ vnd Bulgari/ Gethæ vnd Gothen/ Baſtarner vnd Sarmater ohne vnterſcheid fuͤr ein Volck genommen/ da doch jene Teutſche/ dieſe Wendiſch vrſpruͤnglich ſein/ aber wegen vermiſchung der Zungen/ Kleyder vnd Gebaͤrden endlich in einander gewachſen ſein.
Alſo auch/ da an vnſeren Pommeriſchen Graͤntzen die Wenden zu wohnen anfiengen/ hat Jederman ſo begierig jhre Sprache vnd Kleyder ſich belieben laſſen/ daß inwenig Jahren faſt alles iſt Wendiſch geworden/ vnd das deſto mehr/ weil den Wenden das Gluͤcke ſo wol wolte/ daß ſie in den erwehnten Laͤnderen/ nach jhrem Gefallen/ ſchalten vnd walten koͤnten.
ren angenehm gemacht/ inſonderheit in Pommeren vnd anderen oͤrtern/ mit denen ſie graͤntzeten.
Daß ſie aber dennoch Wie derſtand gefunden/ iſt aus der Hiſtoria des maͤchtigen Oſt Gothiſchen Koͤniges/ Ermenreichs bekand/ welcher/ wie im erſten Buche außgefuͤhret iſt/ von der Donaw ab/ ſich biß an das Balthiſche Meer gegeben/ vnd neben den Teutſchen Voͤlckern/ ſo er fuͤr ſich fand/ auch die Wenden/ Slaven vnd Reuſſen/ die ſich jhme mit groſſen hauffen wiederſetzeten/ vnter ſein Gebiete gebracht hat.
Aber ſie haben ſich allgemach nach ſeinem Todte/ welcher ins ccclxxvij. Jahr faͤllet/ wieder loß gewircket/ vnd ſich hin vnd her außgebreitet.
6. Die Sarmatiſche Nation findet bey den Teutſchen Wiederſtand. Jornand. c. 23.
A. C. 377.
7 Vmbs Jahr Chriſti 540. zu Jornandis Zeiten ſind in Pommeren vermiſchete Voͤlcker aus Teutſchen vnd Wenden geweſen.
Jorn. c. 5. & 17.
Jornandes, der vmbs Jahr Chriſti dxl. ſeine Gothiſche Hiſtory beſchrieben/ ſagt/ daß zu ſeiner Zeit die Wenden/ ſo er Winidos/ Slavinos vnd Antes nennet/ in viele Familien vnd Nationes ſein vertheilet geweſen/ vnd vom Balthiſchen Meere/ die Weyſſel hinab/ biß an das Pontiſche Meer ſich erſtrecket haben.
Am Außfluß aber der Weyſſel ſetzet er die Vidiorios/ oder wie er ſie hernach nennet/ die Viridarios/ nemblich die Werderſchen/ die im Werder vnd in der Naͤring wohnen/ vnd ſaget/ das ſie aus vnterſchiedlichen Nationen ſind vermiſchet geweſen.
Ein ebenmaͤſſiges Gluͤck haben die Pomriſchen Laͤnder gehabt/ daß bey jhnen alles endlich iſt vermiſchet worden.
Dann ſo iſt die Wendiſche Sprache in diß Land gekommen/ daß die Teutſche niemaln gantz drauß gehoben iſt/ wie wir dann wiſſen/ daß die Wendiſche Seeſtaͤdte/ wie man ſie nennet/ zu jederzeit den Gebrauch der Wendiſchen Sprache alſo gehabt/ daß ſie die Teutſche nicht gantz niederlegeten.
Alſo leſen wir auch in vnſeren Pom̃eriſchen Geſchichten/ daß da Stettin zum Chriſtlichen Glauben bekehret ward/ daſelbſt ein vornehmer Buͤrger Dubslaff ein Saͤchſiſch Weib gehabt/ die jhre Kinder auch mitten in der Heydniſchen Abgoͤtterey hat beten gelehret.
Ja ich kan nirgends finden/ das die Wandaliſche Staͤte an der See jemahln gantz Slavoniſch oder Wendiſch geweſen ſeyn/ vnd nicht den Gebrauch der Teutſchen Sprache beybehalten haben.
Jmgleichen wiſſen wir/ daß lange Zeit zuvor/ ehe der Chriſtliche Glaube in dieſe Laͤnder gepflantzet ward/ die Fuͤrſten des Landes ſich mit Teutſchen Fuͤrſten befreundet/ auch mit jhnen auff Turniere vnd ſonſten in jhre Kriege ſich mit begeben haben/ welches warlich nicht ohne der Teutſchen Sprache gebrauch hat geſchehen koͤnnen.
Helmoldus/ welcher ein Prieſter zu Buͤtzow im Luͤbeckiſchen Diſtrict geweſen iſt/ vnd vmbs Jahr Chriſti mclxviij. ein außfuͤhrliches Slavoniſches Chronicon geſchrieben/ vnd Adamus Bremenſis der hundert Jahr fuͤr jhm gelebet hat/ ſetzen vnter die Slavonier erſtlich die Reuſſen/ hernach die Polen/ weiters die Preuſſen/ die Kaͤrnter/ die Boͤhmen.
Die Slavonier aber/ die ſich in den Laͤndern/ da zuvor die Teutſche Wandalier wohneten/ befunden/ nennen ſie mit einem Nahmen Winitos oder Winulos/ das iſt/ die Wenden.
Vnter jhnen ſetzen ſie erſtlich die Pom̃eren auff der Nordſeiten der Oder/ die Wiltzer auff der Weſtſeiten derſelben:
Zwiſchen der Elbe vñ Oder die Hernler oder Havelder:
An der Havel die Lebuſer/ davon noch das Maͤrckiſche Biſthumb genennet wird/ die Wiliner/ Stoderaner vnd Brizaner vmb Berlin/ Brandenburg vnd Britzen:
Auff diſſeit der Peene/ Suͤdwerts/ die Tholenſer vnd Redarier/ vnd jhre beruͤmbte Stadt Rethre/ darin ſie den guͤldenen Abgot Redegaſt verehreten.
Von derſelbigen ſagen ſie/ das ſie neun Pforten gehabt habe/ vnd mitten im Waſſer vier Tagereyſe von Hamburg ſey gelegen geweſen/ vnd das man vber eine Bruͤcke in den Tempel des Abgottes habe gehen muͤſſen.
8. Vmbs Jahr Chriſti 1072. vnd hundert Jahr hernach zu M.
Adamt vnd Helmodt Zeiten haben zwiſchen der Oder vñ Weyſſel/ Pommern; Zwiſchen der Oder vnd Mechelenburg Wilzer gewohnet.
Helm. l. 1. c. 2. Chron. Slav. Ad. Brem. l. 2. c. 10. hiſtor. Eccl. & l. 3. c. 24. & l. 4. c. 46.
9. Die beruͤmbte Stadt Rethre an der Peene/ vnd jhre Abgott Redegaſt iſt Dithmaro vmbs Jahr Chriſti 1000. bekand geweſen.
Dithm. l. 6. Chron.
Dithmarns der Biſchoff von Merßburg/ Kaͤyſer Lotharij Bruder Sohn/ der im Tauſenden Jahre nach Chriſti Geburt gelebet/ gedencket im ſechſten Buch ſeiner Chronicken einer Stadt Riedegaſt/ vnd ſaget/ daß ſie in der Redarier Gebiet/ da die Luͤizici oder Loyzer wohneten/ in einer dreyeckigten Form drey Pforten oder Thoͤre gehabt habe/ vnd mit einem gehegeten heiligen Walde beſchloſſen geweſen ſey.
Jn zwey Thoͤren/ ſaget er/ hat man aus vnd ein gehen moͤgen.
Aber das dritte Thor nach dem Morgen/ hatte einen engen Fußſteig nach dem Meere/ vnd daſelbſt ſtand ein Hoͤltzerner/ aber kuͤnſtlich erbaweter Tempel/ deſſen Fundament war auff lautern Hoͤrnern von allerley Thieren erbawet.
An demſelben waren außwendig mannigerley Bilder der Heydniſchen Goͤtter eingeſchnitzet; Jnwendig aber ſtanden viele Seulen in geſtalt gewapneter Goͤtter/ vnter welchen der vornembſte Luaraſici genennet ward.
Ob nun dieſes Riedegaſt des Dithmari/ eben des Helmoldi vnd Adami Rethre ſey/ darin der Abgott Riedegaſt iſt verehret worden/ daß alſo Rethre von ſeinem Abgott auch iſt Riede gaſt genennet worden/ daß laſſe ich dahin ſtehen.
Sonſt bezeuget gemeldter Dithmarus ſelbſt/ dz die Luizici oder Loyzer vberall viele Heydniſche Tempel gehabt/ vnd jede Stadt oder Landſchafft mit jhrem eignen Abgott vnd Tem/ pel gepralet habe.
10. Die Wilzi oder Loyzer auff beyden ſeiten der Peene ſind in vier Voͤlcker als
Daß wir aber wiederumb auff Helmoldi Abtheilung der Wendiſchen Laͤnder kommen/ ſo haben/ wie er ſaget/ die Pom̃ern auff der Oſtſeiten der Oder; die Heruler vnd Havelder/ wie auch die Lebuſer/ Wiliner/ Stoderaner vnd Brizaner zwiſchen der Oder vnd Elbe; die Tholenſer vnd Redarier an dem einen Vfer der Peene/ vnd diſſeit Demmin; (Dann dieſe Stadt nennet Helmoldus.)
Die Circipaner aber vnd Kyziner an dem anderen Vfer der Peene/ gewohnet.
Dieſe vier Voͤlcker/ als die Tholenſer/ Redarier/ Circipaner vnd Kitziner/ ſind mit einem Nahmen Wilzi oder Lutici (daß ſind eben die Leuzici beym Dithmaro oder die Loyzer) genennet worden.
Hinter jhnen ſind zu finden geweſen die Warnower bey Roſtock; Die Obotriter oder Rereger bey der alten nunmehr verſtoͤhreten Stadt Mechelburg; Die Polaber im Stifft Razeburg; Die Lingoner oder Liner im Hertzogthumb Luͤnenburg.
Die Hollſteiner aber auff jenſeit der Trave nennen Helmoldus vnd Adamus Wagrios/ vnd jhre vorncmbſte Stadt iſt Altenburg an der See geweſen.
Tholenſer/ Redarier/ Circipaner vnd Kiziner getheilet geweſen.
Es nennet auch Helmoldus zwo Slavoniſche Jnſulen/ als Femeren/ gerade gegen Altenburg vber/ vnd Ruͤgen/ gerade bey den Wilzern oder Loyzern/ darin/ wie er ſaget/ das tapferſte Volck vnter den Slaven/ die Raner/ wie er ſie nennet/ oder Rugianer/ wohneten/ die alleine vnter den Wenden vnd Slaven einen Koͤnig hatten/ vnd wegen embſiger Ehrerbietung der Goͤtter in daß anſehen geriehten/ das die ſamptliche Slaven in dieſer jegend ohne jhr Einrahten vnd bedencken nichtes in wichtigen Sachen vornahmen.
Dieſes daß die Slaven oder Wenden/ vñ inſonderheit die Lutitier oder Loyzer von alters her keinen Koͤnig oder Fuͤrſten vber ſich gehabt haben/ verſtehe/ auff den das Reich vnd Herꝛſchafft geerbet wird/ vnd nicht nur durch eine Wahl in vorfallender Noth kommet/ bezeuget auch Procopius/ der viele hundert Jahr fuͤr Helmoldo gelebet hat/ vnd ſaget/ daß die Slavoniſche Voͤlcker nicht von einem allein regieret werden/ ſondern das ſie nach altem hergebrachten Gebrauch in allgemeiner Freyheit ſitzen/ vnd alle Sachen/ die den gemeinen Nutzen betreffen/ oder ſonſt eine Schwerheit auff ſich haben/ zu gemeinem Rathe bringen.
Solches bekraͤfftiget auch Coſmas Pragenſis võ den Boͤhmiſchen Slaven/ von welchen er meldet/ das kein oͤrdentlicher Richter oder Fuͤrſt anfaͤnglich bey jhnen geweſen/ ſondern ein jeder verſtaͤndiger Mann ſolch Ampt verrichtet habe.
Dithmarus imgleichen ſaget/ daß die Pommeriſche Slaven mit gemeiner beliebung alles geſchloſſen/ vnd angeordnet haben: Welchem Schluſſe ſo ſich einer wie derlegen wollen/ iſt derſelbe zur Staupe geſchlagen/ vnd ſo er hat wollen eine Auffruhr anrichten/ iſt jhm das ſeinige mit Fewr vnd Brand verderbet/ vnd er alſo zum Gehorſam gebracht worden.
Hiebey iſt gleichwol in acht zunehmen/ daß/ wenn Helmoldus ſaget/ die Slaven haben keinen Koͤnig vber ſich gehabt/ ſolches nicht alſo zuverſtehen ſey/ als wenn gar keine Fuͤrſten oder vornehme Herren vnter jhnen geweſen ſeyn.
Dann das gegentheil erſcheinet aus den Hiſtorien/ da hin vnd her vnterſchiedliche Fuͤrſten der Slaven in Pom̃eren vnd Mechelenburg genennet werden:
Solche Herren aber warden zur zeit eines vorſtehenden Krieges zu Fuͤrſten vnd Koͤnigen erwehlet/ auch allgemach erbete der Vater die Hoheit auff den Sohn:
Doch das damit der gemeinen Freyheit nichtes benom̃en ward/ vnd das ſie anderen vornehmen Herren jhre Anſehen/ Freyheit vnd Gerechtigkeit lieſſen.
11. Die Rugianer allein haben vnter den Slaven einen Erb Koͤnig vber ſich.
Procop. lib. 3. de bell.
Goib.
Coſmas Pragenſ. l. 1. rer. Bohem. f. 3.
Aus deme nun/ was geſaget/ iſt zuſchlieſſen/ daß gantz Pommerland zu der Wenden Zeiten in zwey Theil iſt vnterſcheiden worden.
Dann die auff der einen Seiten zwiſchen der Oder vnd Weyſſelwohneten/ ſind eigentlich Pommeren genandt; Die aber zwiſchen der Oder vnd Mechelnburg ſaſſen/ ſind Wiltzen oder Loyer geweſen/ vnd haben ſich in vier Nationen zertheilet.
Neben dieſen Pommeren vnd Wiltzen ſind zum dritten die alten Rugianer mit jhrem Koͤnige in den Pommeriſchen Jnſulen vnd daherumb maͤchtig geweſen/ vnd weil ſie noch jhren Koͤnig behielten/ auch jhnen daß groſſe Anſehen/ wegen der Heiligkeit jhres Ortes/ vnd vermeinten Gottesdienſtes/ eben zu der Zeit/ da die Slaven in dieſem Lande zum maͤchtigſten waren/ vnverrucket blieb/ ſo wil es ſich gaͤntzlich anſehen laſſen/ das ob wol mitten vnter den Wenden die Rugianer ſich auch der Wendiſchen Sprache zu gebrauchen anfiengen/ ſie dennoch das Regiment nicht auff Wendiſch/ ſondern auff alt Wandaliſch verwaltet/ vnd jhren Koͤnig jmmer beybehalten haben.
Wann man aber vnter deſſen fraget/ zu welcher Zeit doch eigentlich die Wenden in diß Land gekommen ſeyn/ ſo antworte ich/ daß keine gewiſſe Zeit/ darin ſolches geſchehen iſt/ koͤnne gegeben werden/ weil die Wenden nicht eben mit gewalt herein brachen/ ſondern allgemach ſich mit den Pommeren vermiſcheten/ eben wie ſie mit den Preuſſen gethan haben.
Vnd inſonderheit da dieſe Laͤnder von Einwohnern ſehr leer waren/ haben ſie guth machen gehabt/ vnd iſt eine Slavoniſche vnd Wendiſche Familie nach der andern herein gegangen/ biß ſie dz gantze Land vñ die benachbarte oͤrter biß in Hoͤlſtein hinein erfuͤlleten.
12. Es kan keine gewiſſe Zeit gegeben werden/ wann die Slaven in das Pommeriſche Land gekommen ſein/ weil ſie nicht mit gewalt hinein gebrochen haben.
A. C. 540.
Zu Jornandis Zeiten/ der im dxxxx. Jahr/ wie geſagt/ gelebet/ iſt der Slaven Sitz geweſen/ das groſſe Land zwiſchen dem Balthiſchen vnd Euxiniſchẽ Meere:
Beym Außfluß der Weyſſel hat ſich ein vermenget Volck/ das halb Teutſch/ halb Wendiſch ſich geberdete/ auffgehalten.
Alſo iſt vnſer Pom̃erland erſtlich nach Jornandis Zeiten Wendiſch geworden.
13. Was man von den Wandaliern beym Crantzio vnd anderen in den alten Zeiten lieſet/ mus man nicht von den Wenden alsfort verſtehen/ wie etliche Scribenten zu vnſer zeit thun.
Doch mus ich bekennen/ daß gemeinlich die Scribenten/ vnd inſonderheit Crantzins/ Wendiſch vnd Wandaliſch nicht vnterſcheiden.
Das Land zwiſchen der Weyſſel vnd Trave/ vnd alſo zwiſchen Dantzig vnd Luͤbeck/ iſt das rechte alte Wandalia:
Vnd die Staͤdte/ ſo darin gelegen/ ſind auch ſchon die Wandaliſche Staͤdte geheiſſen/ ehe die Wenden hinein kamen.
Die aber zwiſchen den Wenden vnd Wandaliern nicht einen vnterſcheid machen koͤnnen/ wenn ſie hoͤren/ das Wandalier ſchon vor Chriſti-Geburt/ in Pommern/ Mechelnburg vnd Holſtein gewohnet haben/ meinen/ das anfaͤnglich dieſe Laͤnder Wendiſch geweſen ſeyn.
Ein anders aber iſt ſchon erwieſen:
Dann die Wandaliſche Nation war ein maͤchtig Teutſches Volck/ welches endlich mit der meiſten Jungen Mannſchafft/ vom Balthiſchen Meere ſich erhoben/ vnd in die Roͤmiſche Laͤnder mit macht Bahne gemachet hat.
Drumb jrren die Polniſchen Scribenten/ vnd vnter jhnen Vapovius vnd Cromerusſebſten/ daß/ wenn ſie bey Saxone vnd Crantzio leſen; Ein Wandaliſcher Fuͤrſte Wiſſimirns habe ſich zu Schiffe geſetzet/ Siwardum den Koͤnig der Daͤhnen vberwunden/ vnd erſchlagen/ vñ die Stadt Wißmar erbawet; ſie alsfort meinen/ dieſer Wandaliſche Fuͤrſt ſey ein Pole oder Wend geweſen/ vnd zwar aus Lechi Geſchlechte.
Diß iſt ſo vngereimet/ das auch Neugebawerus/ ein ander Polniſcher Scribent/ es nicht guth heiſſen kan.
Dann dieſer Wiſſimirus oder Wißmar hat vmbs Jahr Chriſti cccxl. Koͤnig Sigwardum in einer Schlacht zu Waſſer erleget/ Lechus aber der Wendiſche Fuͤrſt/ iſt erſtlich in Polen zum Regiment vmbs Jahr Chriſti dl. gekom̃en.
Etliche ſetzen ſeine Zeit wol gar ins dcxliv. Jahr hinein.
Wie kan denn Wiſſimirus/ der zwey oder drey hundert Jahr fuͤr Lecho gelebet/ aus Lechi Familie einer ſeyn?
Jch halte faſt dafuͤr/ dz eben dieſer Wiſſimirus des Wandaliſchen oder Aſtingiſchen Koͤniges Wißmari Sohn oder Vetter ſey/ der/ wie im erſten Buche vermeldet ward/ ſich mit den Wandaliern vom Balthiſchen Meere erhoben hat/ vnd an der Donaw von der Oſt- Gothen Koͤnige Geberich zun Zeiten Conſtantini iſt erſchlagen worden.
Wann man derowegen etwas von den Wandalis entweder beym Crantzio oder bey andern lieſet/ mus man nicht alsfort von den Wenden verſtehen.
Alſo zehlet Crantzius/ Helmoldus/ vnd andere die Ruͤgianer/ Heruler/ Stetiner/ vnd andere/ vnter die Wenden vnd Slaven.
Wie ich nun wol gerne zugebe/ das die Wendiſche Sprache/ Sitten vnd Kleidunge bey dieſen Wandaliſchen Voͤlckern/ die noch heutiges Tages eylfertig auff eine Alamoda/ wie ſie es jetzt heiſſen/ oder auff eine newe Tracht fallen/ vnd mit der Zeit endlich gar die alte Saͤchſiſche Sprache verlieren/ vnd gar Meißniſch werden wollen/ vberall zufinden geweſen ſey/ alſo wird mich keiner dahin bereden koͤnnen/ das ich die Rugianer/ Heruler vnd Stetiner/ die alte Teutſche Sveviſche Wandalier/ vor Wenden achte/ ob ſie gleich Wendiſch geredet/ vnd welches doch noch nicht erwieſen/ gar die Teutſche Sprache verlohren haben.
Saxon in Dan. l. 8. Crantz. in Vand.
A. C. 340.
A. C. 644.
Lib. 1. de Pom.
ant.
Germ. c. 3.
14. Bey der vermengung der Wandalier vnd Wenden hat ſich Pommerland mercklich verbeſſert.
Bey gemelter Vermengung aber der Wandalier vnd Wenden in dieſem vnſerm Pom̃erlande/ hat ſich daſſelbe mercklich verbeſſert/ vnd in Staͤdten/ Gewerben vnd Handelungen vber die maſſen ſehr zugenommen/ wie daß inſonderheit aus den zuvor ſehr ſchoͤnen vnd maͤchtigen/ aber nunmehr verſtoͤhreten vnd verderbeten Staͤdten/ Wineta/ Julin/ Arckon/ Carentz/ Großweyn vnd dergleichen abzunehmen iſt.
15. Wineta iſt eine von den groͤſſeſten Staͤdten in Europa geweſen/ vnd endlich durch Vneinigkeit der Buͤrger/ vnd ergieſſung des Meeres vntergangen Helm. l. 1. Chron Slav. c. 2. Cranz. l. Vand cap. 19. & 20.
Wineta/ wie Helmoldus vnd Crantzius zeugen/ iſt eine von den groͤſſeſten Staͤdten in gantz Europa geweſen/ vnd haben drinnen die Slaven/ mit andern Voͤlckern vermiſchet/ gelebet.
Den Sachſen auch/ ward vergunſtiget/ drinnen zu wohnen/ vnd Handel vnd Wandel zutreiben/ wann ſie nur jhre Religion/ oder vielmehr Aberglauben/ vnangefochten lieſſen.
Sonſten waren die Buͤrger Gaſtfreye vnd ſittſame Leute/ vnd hetten wegen jhres erbahren guten Wandels bey Jederman groſſen Rhumb.
Die Griechiſche/ oder vielmehr Reuſſiſche/ vnd andere frembde Kaufleute haben ſich auch zu jhnen gethan/ vnd dadurch die Stadt mit vber die maſſen groſſem Reichthumb erfuͤllet/ alſo das jhre Stadt Thor/ wie man ſaget/ von Ertz vnd Glockenguth bereitet/ vnd das Silber ſo gemein geworden iſt/ das man es zu gemein en vnd vngeachteten Sachen verbrauchet hat.
Dieſe Stadt Wineta iſt im Lande zu Vſedom/ zwo Meilen von Wolgaſt/ beym Außfluß der Peene/ gelegen geweſen/ vnd ſiehet man noch heutiges Tages bey ſtillem Wetter mitten im Meere jegen Damerow vber/ eine halbt Weyle weges vom Vfer/ wie die Gaſſen in einer ſchoͤnen Ordnung liegen/ vnd das Theil alleine dieſer Stadt/ das man vnter dem Waſſer ſehen kan/ iſt groͤſſer/ als der begriff der Stadt Luͤbeck/ anzuſehen.
Dieſe maͤchtige Stadt ſol endlich/ wie Crantzius ſaget/ in groſſe Buͤrgerliche Vneinigkeit gerathen ſein.
Dann weil Wenden/ Wandalier vnd Sachſen drinnen wohneten/ hat ein jeglicher den Vorzug haben wollen/ vnd die Wandalier haben Haraldum den Koͤnig von Schweden vnd Hemming den Koͤnig von Dennemarck/ zun zeiten Caroli des Groſſen/ zu huͤlffe wider die Wenden geruffen: Welche dann auch ſich auffgemachet/ vnd die ſchoͤne Stadt Winetam ſollen zerſtoͤret haben.
Doch hat wol dz Meer den groͤſſeſten Schaden dabey gethan:
Dann daſſelbige iſt anßgeriſſen/ hat ein groß Theil von den Pommeriſchen Laͤndern verſencket/ vnd zugleich der Stadt Winetæ den Garauß gemachet.
Durch ſolche maͤchtige Fluten vnd Ergieſſung des Meeres/ haben vnſere Pommeriſche Laͤnder vnterſchiedliche mahl groſſen ſchaden gelitten.
Vnd halt ich dafuͤr/ daß da jetzund der Pommeriſche Boden voll Waſſer lieget/ zwiſchen Ruͤgen vñ der Garoiſchen See/ wol vorzeiten ſchoͤne Landſchafften geweſen ſeyn; Jnſonderheit weil Ptolomæus noch zu ſeiner Zeit von keiner kruͤmme des Pommeriſchen Meeres gewuſt.
Alſo da jetzund das groſſe Haff mit Schiffen beſiegelt wird/ iſt zuvor Land geweſen/ vnd hat man darauff gepfluͤget vnd geſeet.
Vnd es wiſſens die/ ſo an ſolchem groſſen vnd friſchen Hafe wohnen/ daß noch jmmerfort das Land ſich mehr vnd mehr wegſpuͤlet/ vnd das Waſſer weiter vmb ſich friſſet.
Die Schifleute bekennens auch/ das der Boden eine Anzeigung des verſunckenen Landes von ſich gebe.
A. C. 796. circiter.
16. Julinum eine groſſe reiche Stadt iſt durchs Fewr aus der Lufft vnd durch Krieg verſtoͤret.
Von Julino haben wir ſchon etwas Nachrichtung im vorigen Buche gegeben/ vnd iſt dieſelbe inſonderheit nach Winetæ vntergang eine beruͤmbte/ ja die groͤſſeſte Stadt in gantz Europa geworden/ wie Adamus Bremenſis ſaget.
Dann aller Handel/ der zuvor bey Wineta war/ ward theils nach Wißbuy in Gothland/ theils nach Julin geleget.
Vnd iſt Julin ſo maͤchtig geworden/ das ſie groſſe Kriege gefuͤhret/ vnd Svenottonem den Koͤnig aus Dennemarck wol drey mahl gefangen davon gebracht hat.
Wie Volckreich ſie geweſen/ erhellet darauß/ das da Biſchoff Otto ſie endlich zum Chriſtlichen Glauben beredete/ ſich bey xxij. tanſent Menſchen zur Tauffe angegeben haben.
Aber kurtz nach Biſchoff Ottonis Abſcheid/ ſind die Jnliniſchen wiederumb vom Chriſtlichen Glauben abgefallen/ vnd da ſie im anfang des Sommers alter Gewohnheit nach ein Heydniſch Feſt mit Freſſen vnd Sauffen feyreten/ vnd einen alten verlegenen Goͤtzen wiederumb herfuͤr ſucheten/ vnd denſelben mit groſſem Frolocken in der Stadt herumb truͤgen/ vnd dabey Chriſtum auffs hefftigſte verlaͤſterten/ iſt/ wie die Pommeriſche Chronicken vermelden/ Fewr aus der Lufft in die Stadt gefallen/ hat ſie angezuͤndet/ vnd in grund verbrandt/ daß ſie gantz zu nichte geworden iſt.
Vnd ob ſie wol wieder daran baweten/ iſt ſie doch nie zu vorigen kraͤfften gekommen/ ſondern Gottes Hand iſt ſchwer vber ſie jm̃erfort geblieben/ biß auch endlich im Jahr mclxx. Waldemar Koͤnig in Dennemarck durch die Divenow mit einer anſehnlichen Schiffarmee auff ſie zugieng/ ſie vnverſehens vberfiel/ pluͤnderte/ vnd auffs newe verbrandte.
Vnd iſt nachmahln eine geringe Stadt Wollin/ da kaum zwey oder drey hundert Buͤrger anjetzo wohnen moͤgen/ nicht weit von dem vorigen beruͤmbten Julin/ erbawet worden/ die in der Ordnung der Staͤdte erſtlich nach Schlaw/ Golnow vnd Gartze geſetzet wird/ vnd in der Folge noch nicht ſo viele Mannſchafft/ als Regenwalde vnd Belgard/ herauß geben/ vnd in den Stewren nicht ſo viele/ als Greiffenhagen/ vnd Lawenburg auffbringen kan.
Adam.
Brem. l. 2. biſt. Eccleſ. c. 12.
A. C. 1170.
Alſo auch die Stadt Arcona/ die auff Wittow im Lande zu Ruͤgen auff einem ſehr hohen Berge iſt gelegen geweſen/ vnd auff einer ſeyten das Meer/ auff der andern einen Wall von funfftzig Elen hoch gehabt hat/ deſſen vnterſte halbe Theil von Leim vnd tichter Erden; Das oberſte von geſchurtzeten Plancken vnd Stacketen/ mit vielen ſtarcken Blockbaͤuſern verwahret war/ iſt/ da ſie noch in tieffer Finſternus des Heydenthumbs ſteckete/ von bemeltem Waldemar Koͤnig von Dennemarck/ mit huͤlffe der Fuͤrſten von Pommern Bogislaff vnd Caſimir/ des Nahmens den Erſten/ zwey Jahr fuͤr der Verſtoͤrung der Stadt Julin/ auch eingenommen/ vnd der beruͤmbte Tempel des Suantevits/ welchem ſie den Zehenden von allem Einkom̃en gaben/ vnd jhme noch darzu ccc. Pferde hielten/ vnd alles/ was ſie darmit raubeten/ vnd erwuͤrben/ in ſeine Kammer brachten/ drinnen verbrand worden.
Vnd da ſich der Fuͤrſte zu Ruͤgen drauff wider die Fuͤrſten von Pommern feindſelig bezeigete/ ſind ſie mit einem Kriegesheer in Ruͤgen gefallen/ vnd haben die herꝛliche Stadt in grund zerbrochen vnd zu nichte gemachet/ das man heutiges Tages da nichtes find/ als bloſſen Acker/ ſo gepfluͤget wird.
Neben Arcona iſt noch eine Stadt im Lande zu Ruͤgen mit Nahmen Carentz geweſen/ welche zu einer Zeit eben das Vngluͤck auch gehabt hat.
Jn derſelben als ſie gemelter Koͤnig von Dennemarck belagerte/ ſind ſieben tauſent Mann gefunden worden.
Sie iſt aber ebener maſſen von den Fuͤrſten von Pommern zerſtoͤret/ weil ſie ſich zu Dennemarck mehr als zu Pommern halten wolte/ vnd kan man jhre Staͤdte kaum an jetzo finden.
17. Arcona vnd Carentz in Ruͤgen vnd andere vornehme Staͤdte in Pommeren ſind zu grunde gegangen.
A. C. 1168.
17. Arcona vnd Carentz in Ruͤgen vnd andere vornehme Staͤdte in Pommeren find zu grunde gegangen.
Weiters waren noch mehr Staͤdte/ die theils durch Krieg/ theils ich weis nicht durch was Vngluͤck/ in vnſerm Pommerlande/ gantz ſind zu grunde gegangen/ als: Großwyn/ ſo an der Peene gelegen/ nicht ferne von Ancklam; Dodona/ zwiſchen der Jna vnd Rega; Zezina/ zwiſchen der Perſante vnd Bra; Mircho/ bey anfang der Lebe; Lepzky bey der Leben Außflus; Vnd inſonderheit die Haupt Stadt der Loyzer Rethre vnd Redegaſt/ von der wir kurtz zuvor meldung gethan haben.
Aus dieſem allem erſcheinet klaͤrlich/ das zur Zeit der Wendiſchen vnd Teutſchen vermiſchung/ da nunmehr die Wendiſche Sprache/ Sitten/ vnd Gewohnheiten alles vberſchwemmeten/ dieſe Pommeriſche Laͤnder an Staͤdten vnd Gewerben ſehr zugenommen haben.
Vnd wolte Gott/ das alles/ was vorgegangen iſt/ moͤchte auffgezeichnet ſeyn/ ſo wuͤrde man zweiffels ohn befinden/ das die Pommeriſche Gemuͤhter durch die Wendiſche Sprache jhre angebohrne Tapferheit nicht verringert/ ſondern vermehret haben.
Doch muͤſſen wir mit deme zufrieden ſein/ was wir hin vnd her bey den Scribenten/ vnd aus wenig andern Nachrichtungen haben koͤnnen.
So iſt zuerſt zumercken/ was man beym Trithemio lieſet/ das/ als zun zeiten Conſtantini Magni vier maͤchtige Teutſche Nationen/ als Suevi oder Schwaben/ Thuͤringer/ Francken/ vnd Sachſen ſich wider die Roͤmer zuſam̃en verbunden/ vnd dieſelbe mit zuſammen geſetzeter Macht von jhren Graͤntzen zuruͤcke hielten/ endlich die Schwaben vnd Thuͤringer mit einander in die Haare darumb gerathen ſein/ weil Adelbrecht einer von den Schwaben/ Guͤnther den Thuͤringer beſchuͤldigete/ das er etwas heimlich aus der Beute an die ſeyte gebracht vnd entwand hette/ vnd jhn auch deßwegen in einem oͤffentlichen Kampf erlegete.
Vmb deſſentwillen haben die Thuͤringer der Francken oder Frantzoſen Koͤnig Clodomirum V. ſo dasmahl am Ausfluß des Reins ſeinen Sitz hette/ dahin beredet/ das ſein Bruder mit xxx. tauſend Francken ſich auffmachete/ vnd ſich bey Wuͤrtzburg zwiſchen den Schwaben vnd Thuͤringen/ vnd alſo zwiſchen der Necker vnd Sala/ in der Mitte niederließ/ vnd ſolcher maſſen Friede ſchaffete.
Alſo iſt das Hertzogthumb Francken erſtmahls geſtifftet worden.
Die Koͤnige aber der anderen Francken in Franckreich ſind allgemach ſo maͤchtig geworden/ daß Clodius vmbs Jahr Chriſti ccccxxxiv. die Thuͤringer mit einer groſſen Macht anfiel/ vnd/ als er ſie vnd jhren Koͤnig Vincentz ſeinem Willen vnterworffen/ ſich auch an die andere Teutſchen machete/ vnd jhnen ein Joch anff buͤrdete.
Darauß aber wickelten ſie ſich bald beſter maſſen/ vnd die Thuͤringer inſonderheit blieben ein maͤchtig Volck vnter jhrem Koͤnig/ vnd beſaſſen ein groß Land von der Elbe bey Magdeburg/ biß an das Balthiſche Meer hinan/ wie Siffridus in ſeinem Chronico/ vnd die alte Erffurtiſche Hiſtoria bezeuget.
Drumb auch als Hilderich gemelten Clodij Neffe wegen boͤſer Verwaltung des Reichs aus Franckreich verjaget ward/ vnd an ſeine ſtatt Aegidius drey Jahr lang regierete/ begab er ſich in der Flucht zu Baſano dem Thuͤringiſchen Koͤge/ vnd ſuchete bey jhme dreyjaͤhrigen Vnterhalt.
Solche Wolthat aber vergalt er mit groſſem Vndanck:
Dann da er wiederumb in ſein Vaͤterliche Reich erhoben ward/ ſchewete er ſich nicht des wollverdieneten Baſani Eheweib Baſinam/ mit dero er heimliche Bullſchafft bißher getrieben hatte/ zu ſich zu nehmen/ vnd ſie von jhrem Koͤnige abzuſpannen.
Aus dieſer boͤſen Ehe iſt gleichwol ein guter Zweig entſproſſen/ nemlich Clodoveus oder der groſſe Ludewig/ welcher groſſe Kriege wider die Schwaben vnd andere Teutſchen gefuͤhret hat/ vnd druͤber ein Monarch des gantzen Franckreiches/ vñ eines Theils Teutſchlandes geworden iſt.
Sein Weib Clotildis war eines Chriſtlichen Koͤnigs aus Burgundien Tochter/ vnd durch deroſelben guten Wandel ward er auch dahin gebracht/ das er ſich zum Chriſtlichen Glauben bekante/ vnd der erſte Chriſtliche Koͤnig in Franckreich ward.
Seine Tochter Nuilbertam gab er Ermenfrieden/ dem Koͤnige aus Thuͤringen:
Vnd als er ſtarb/ theileten ſeine vier Soͤhne das Koͤnigreich vnter ſich in vier gleiche Theil.
Nuilberta aber/ die Crantzius ſonſt Amelbergam nennet/ war ein vppig frech Weib/ vñ reizete Koͤnig Ermenfried jhren Herren an/ das er nicht allein ſeine beyde Bruͤder/ Bertharum vnd Balderich ermordete/ ſondern auch das Band des Friedens mit den Francken brach/ vnd mit Dieterich/ Clodovei Sohn/ dem Koͤnige zu Mez/ ſeinem Schwager/ vnnoͤtigen Krieg anfieng.
Alſo ward ein blutiges dreytagiges Treffen beym Runenberg auff den Thuͤringiſchen Graͤntzen gehalten:
Darin zog Ermenfried den kuͤrtzern/ brachte doch ſein Leben auff der Flucht davon/ vnd ward drauff in der Stadt Schiedingen an der Vnſtrut hart belagert.
Weil es aber Koͤnig Dieterichen ſchwer ward/ ſolchen Ort zugewinnen/ vnd ſich gantz ſeiner Feinde zuverſicheren/ rieff er die Sachſen zu huͤlffe/ vnd verheiſch jhnen das gantze Land der Thuͤringer/ ſo ſie es jhme huͤlffen gewinnen vnd einnehmen.
Die ſind auch nicht ſeumig/ vnd ſenden ein groß Volck vnter Neun/ oder/ wie etliche ſagen/ Vierzehen Fuͤrſten den Francken wider die Thuͤringer zu huͤlffe:
Von welchen auch den Belagerten ſo ſtarck zugeſetzet iſt/ daß ſie zu Koͤnig Dieterich ſchicken/ vnd vmb Gnade bitten muͤſten.
Die wiederfuhr jhnen nun nicht allein/ ſondern die Francken macheten auch mit den Thuͤringern einen heimlichen Anſchlag wider die Sachſen/ als fuͤr die ſich beyde Nationen ins kuͤnfftige fuͤrchten muͤſten/ vnd wolten ſie vnverſehens uͤberfallen vnd zu grunde verderben.
Solches aber bekamen die Sachſen wunderbarlich zu wiſſen.
Dann da ſchon der Schluß gemachet war/ entflog einem von den Thuͤringern ein Falcke oder Habicht vber den Fluß zu der Sachſen Lager/ vnd ward allda von einem auffgegriffen.
Das aber der Thuͤringer ſein Federſpiel moͤchte wieder erlangen/ entdeckete er dem Sachſen den heimlich gemacheten Anſchlag.
Daruͤber warden die Sachſen aus rath eines alten Fuͤrſten Hadagati rege/ fielen die Thuͤringer/ da ſie ſichs im wenigſten verſahen/ an/ vnd gewunnen jhre Feldlager.
Ob nun wol Koͤnig Ermenfried abermahl davon kam/ ſo iſt er doch aus geheiß Koͤnig Dieterichs mit ſeinen Kindern erſchlagen/ vnd das gantze Land an der Elbe den Sachſen hinfort zubewohnen eingereumet/ die allda eine feſte Stadt/ die Sachſenburg genennet/ erbawet haben.
18. Teutſchland iſt nach Conſtantini Magni Zeiten nicht allein wegen der vielen Heereszuͤge/ die von den Teutſchen in frembde Laͤnder vorgenommen wuͤrden/ ſondern auch inſonderheit wegen innerlicher vielfaltiger Vneinigkeit/ vnd das die Francken es auff der einen ſeyten in dienſtbarkeit ſetzeten/ vnd die Slaven
auff der anderen feiten ſich maͤchtig ſtercketen/ ſehr geſehwaͤchet worden.
A. C. 320.
A. C. 434.
Siffrid.
Presb.
Miſn. l. 1. Epit. ad ann.
493. Hiſtor. Erphesford. anonymi de Landgr. Thuring. cap. 3. & 5. Trithem. lib. 1. annal. pag. 14. 36. 38.
A. 459. & 462.
P. Diacon. lib. 3. de geſtis Longob. c. 3.
Cranz. lib. 1. Sax. cap. 26. 27. 28.
VVitetbindus lib. 1. Trithem. lib. 1. annal. Abbas Uſperg. in C bron.
Saxo. l. 1. Sax. c. 26. Adam Brem. l. 1. c. 4.
A. C. 568.
Da ſie aber daſelbſt auff allen Ecken mit Feinden vmbgeben waren/ vnd jmmerfort ſich mit gewalt erwehren muͤſten/ gefiel es jhnen im Jahr dlxviij. an einem andern Ort das Gluͤcke zuverſuchen.
Vnd weil eben zu der Zeit der Longobarder Zug in Jtalien fuͤrgieng/ geſelleten ſie ſich zu jhnen/ vnd zogen mit jhnen fort:
Aber als auch allda die Longobardi vber ſie herꝛſchen wolten/ ſahen ſie nach xij. Jahren nach jhrer alten Wohnung in Weſtphalen/ welches Land vnter deſſen von den Suevis oder Schwaben aus vergoͤnſtigung der Francken eingenommen war/ ſich wieder vmb/ vnd macheten ſich mit Weib vnd Kind aus Jtalien durch Franckreich herunter.
Mummulus Koͤnig Guntrami Obriſter verwehrete zwar/ das ſie durch ſeines Herren Land nicht durchkommen konten:
Aber ſie erhielten den Durchzug mit bitte an Sigebertum/ Guntrami Bruder/ durch einen andern Weg.
Kamen alſo an jhre Vaterland/ vnd wolten von dannen die Suevier oder Schwaben/ ſo ſie darinnen funden/ mit gewalt haben.
Dieſelbige erboten ſich zur guͤtlichen Handlung: Wolten etwas Landes behalten/ vnd jhnen auch etwas einreumen.
Aber die Sachſen wolten mit der Guͤte nichtes bey ſich erheben laſſen/ vnd begehreten jhnen nicht einen Fußbreit des Landes zulaſſen.
Drumb ſetzeten ſich die Suevi zur wehre vnd erſchlugen jhrer in dem erſten Treffen cccclxxx.
Doch muſten ſie nur endlich das Land reumen/ weil den Sachſen/ derer ſonſt nur xxvj. tauſent bewehrter Mann waren/ die Benachbarten zu huͤlffe kamen.
Vnd iſt dieſer Haß zwiſchen den Sachſen vnd Schwaben forthin dermaſſen verwurtzelt/ das auch die Sachſen ein Geſetz anrichteten/ darin die/ ſo ein Schwaͤbiſch Weib heurathen wuͤrden/ fuͤr vnehrlich mit jhren Kindern erklaͤret ſeyn.
Doch waren ſie ſelbſt auch damit nicht frey.
Dann der Koͤnig aus Franckreich Lotharius bekriegete ſie durch ſeinen Sohn Dagobertum/ erſchlug jhren Koͤnig Bartholdum/ vnd legete jhnen zum Jaͤhrlichen Tribut d. oder wie etliche meden dc. Ochſen auff.
A. C. 582.
G. Fabrie. lib. 1. rer. Sax. A. C. 584.
A. C. 610.
Durch dieſe Vneinigkeit der Teutſchen iſt auſſer allem zweifel jhre Land/ das ſchon an vielen Oertern durch die groſſe Feldzuͤge erleeret war/ noch mehr geſchwechet/ vnd haben ſich viele geſehnet/ an frembden Oertern zu leben/ dz ſie nur der Vnruhe in jhrem Vaterlande muͤſſig gehen moͤchten/ wie wir daſſelbe nicht alleine an den Sachſen/ derer auch zuvorn gedacht iſt/ ſondern auch an den Anglis zuſehen haben.
Dieſelbe wohneten anfaͤnglich zun zeiten Taciti vmb vnd an der Jnſul Ruͤgen/ etwa an dem Orte/ da an- noch Angklam/ eine feine Stadt/ lieget.
Hernach haben ſie ſich in Schleßwig gezogen/ ſind der Sachſen Nachbawren geworden/ vñ haben ſich mit jhnen biß an den Rein vnd in Franckreich gewaget.
Endlich theileten ſie ſich/ vnd giengen etliche in Thuͤringen; Etliche/ da ſie von den Britanniern wider die Picten vnd Schotten zuhuͤlffe geruffen wurden/ ſeumeten ſich nicht lange/ ſondern ſetzeten ſich mit Weib vnd Kind zu Schiffe/ vnd bekamen in Britannien ein new Vaterland/ das von jhnen annoch Anglia vnd Engelland genennet wird.
Damit aber hette es dieſe gelegenheit.
Als die Schotten/ ſo aus Spanien jhren Vrſprung haben ſollen/ noch vor Chriſti Geburt in Hibernia vnd andern kleinen Nord Jnſulen an Britannien wohneten/ die man ſonſten Hebrides oder Hebudas nennet/ warden etliche von den Teutſchen Voͤlckern/ durch den Wind dahin in etlichen Schiffen verſchlagen/ vnd dieſelbe hielten bey den Schotten vmb einen Ort Landes an/ darin ſie/ weil ſie nichtes von der langen Reyſe vberig hetten/ als nur jhre Woffen/ jhre Leben erhalten moͤchten.
Es ward jhren von den Schotten Rath vnd Huͤlffe ertheilet/ daß ſie in die naͤhiſte groſſe Jnſel der Britannier am Nordſtrande einen feſten Fuß ſetzeten/ vnd daſelbſt binfort Picti geheiſſen wurden.
Dieſe Picti nun lebeten lange Zeit mit den Schotten in guter Freundſchafft/ befreundeten ſich mit jhnen/ nahmen ſehr zu/ vnd wuchſen zu einem groſſen Volcke.
Endlich aber/ da ſich auch der Schotten ſehr viele an eben denſelbigen Ort/ den die Teutſchen Picti eingenommen hetten/ ſetzeten/ entſtand zwiſchen dieſen beyden Nationen ein Vnwille/ vnd forchtete ſich eine fuͤr der anderen.
Doch ward endlich dieſer Vertrag getroffen/ das die Schotten/ als gute Jaͤger vnd der Viehezucht gewohnete Leute/ das Gebirge einnehmen/ die Picti aber ſich auff das ebene flache Land nach dem Teutſchen Meere gelegen ſetzen/ vnd ſie beyde alſo einmuͤtiglich die alte Einwohner/ nemlich die Britannier/ auffs euſſerſte verfolgen wolten.
Dieſelbe koͤnten ſich deſto weniger wehren/ weil auch endlich die Roͤmer ſich an ſie macheten/ vnnd ſie alſo in Schutz nahmen/ das ſie jhnen jhre Joch/ nach jhrer Gewohnheit/ auff den Halß wurffen.
Als aber auch der Roͤmer Macht allenthalben/ vnd alſo auch in Britannien/ abnahm/ vnd die Schotten vnd Picti mit Gewalt auffs newe in die Britannier ſetzeten/ fertigeten ſie jhre Botſchafften in Teutſchland ab/ vnd begehreten Huͤlffe von den Sachſen vnd Anglis/ die nunmehr fuͤr ein Volck gerechnet wuͤrden.
Dann es ſetzet ſich Hengſt oder Hengiſtus ein Fuͤrſt der Sachſen/ Angler/ vnd der Juͤtlaͤnder/ die man ſonſten Vitas von alters nennete/ mit ſeinem Bruder Horſte/ zu Schiffe/ kam vmbs Jahr Chriſti cdix. wie Beda meinet/ oder wie Calviſius richtiger rechnet/ im Jahr cdxlix. in Britannien anfaͤnglich mit drey Schiffen/ ließ xvj. dar auff folgen/ vnd fand ſolch ein Gluͤcke fuͤr ſich/ das ſeine Leute in wenig Jahren ſieben Fuͤrſtenthuͤmer daſelbſt ſtiffteten/ vnd endlich gar ein Koͤnigreich anrichteten/ vnd das gantze Land/ daß ſie wider die Schotten vnd Picten verthedigten/ Angliam oder Engelland nenneten.
Adam Bremenſ. biſt. Eccleſ. cap. 3. ex Oroſie l. 7. c. 32 & Gregerie.
Beda lib. 1. biſtor. gentis Anglor. c. 15. Buchan. lib. 4. de veb.
Scoticis.
Beda l. 1. hiſt. Angl. A. C. 409. Calviſ. ex Mamelsb.
A. C. 449.
Auff ſolche weyſe iſt nun Teutſchland vber all leer gemachet/ vnd ſehr geſchwechet worden.
Dann erſtlich ward es ſehr oͤde durch die groſſe Heereszuͤge/ die ſie in weit abgelegene oͤrter vornahmen:
Hernach zergiengen jhre Kraͤffte durch die jnnerliche Vneinigkeiten/ da die Thuͤringer/ Sachſen/ Schwaben vnd Francken ſich einander in den Haaren lagen/ vnd die Francken endlich Meiſter zuſpielen anfiengen.
Endlich ward die Thuͤr dadurch gar weit den Slaven vnd Wenden/ oder der Sarmatiſchen Nation/ auffgethan/ vnd aus denſelbigen ſetzeten ſich die Wilzen vnd Lutitier oder Loyzer in Pommern vnd Marck; Die Soraber oder Sirfen in Meiſſen vnd Boͤhmen; Die Obotriter in Mechelenburg; Andere Slavonier in andere Laͤnder.
19. Slaven bekommen allenthalben in Teutſchland widerſtand.
Kommen deſſen
Wider ſolche Slaven aber ward gleichwol das Schwerd zu jederzeit gezuͤcket.
Alſo leſen wir/ das Thaßilo der Beyer Koͤnig im Jahr dxcv. wider die Sirfiſche Slaven in Boͤhmen einen groſſen Siegerhalten habe.
Sie aber achteten ſolches wenig/ lieſſen ſich bey Chagano dem maͤchtigen Koͤnig in Hungeren in Dienſt ein/ durchzogen mit jhme viele Laͤnder/ vnd fielen endlich gar in Jtalien hinein.
Daruͤber ward Giſulphus der Friauliſche Longobardiſche Fuͤrſte erſchlagen/ viele oͤrter hefftig verwuͤſtet/ vnd die Sarmatiſche Nation ſetzete ſich in der Lombardey zimlich feſte.
Ja ſie haben ſich an Thaßilonis Sohn Garibald auch woll gerochen/ jhn bey Maynz in die Flucht gejaget/ vnd in Beyern einen maͤchtigen Einfall gethan.
Auch haben ſie ſich endlich im Jahr nach Chriſti Geburt dcxxvj. wie wir aus Aimonio wiſſen/ durch einen Kauffman/ mit nahmen Samo/ aus der Stadt der Senonum in Franckreich/ der ſich jhnen zum Heerfuͤhrer antrng/ von der Hunnen Dienſtbarkeit loß geriſſen/ vnd des gemelten Samo Nachkommen ſind biß ins vierdte Glied beym Koͤnigreiche vber die Slaven geblieben.
vngeachtet in Welſchland: Muͤſſen den Francken Tribut geben:
Vnd nehmen ſich der Sachſen an/ die nicht wolten Chriſtiſch werden.
A. C. 595. Trith. lib. 1. ann. pag. 47. P. Diac. lib. 4. pag. 12. & 14. A. C. 626. Aimon. lib. 4. cap. 9.
Wider Dagobertum aber den groſſen Koͤnig in Franckreich hat es jhnen alſo nicht gelingen wollen.
Dann derſelbige zog im Jahr dcxlij. mit huͤlffe der Sachſen vnd jhres Fuͤrſten Beringers aus Anhalt wider die Wenden/ ſo an der Havel vnd Oder nunmehr wohneten/ vnd in Thuͤringen eingefallen waren/ wie Trithemius/ Cranzius vnd Georgius Fabricius zeugen/ vnd brachte ſie zum Tribut.
Vnd zur vergeltung des Reuterdienſtes/ den jhme die Sachſen in dieſem Zuge leiſteten/ erließ er jhnen den Ochſen- Tribut/ den ſie etliche Jahr hetten geben muͤſſen.
Bey denſelben ward hinfort Siphard ein tapfer Held Wittekindi Elter Vater maͤchtig/ von deme ſich alle Saͤchſiſche Fuͤrſten/ vnd annoch regierende Chur Fuͤrſten her rechnen koͤnnen.
A. C. 642.
Trith. lib. 1. ann. pag. 53.
Cranz. lib. 1. Sax. cap. 32.
C. Fabr. lib. 1. Sax ad ann. 642.
Petr. Alb. m. Hiſt. Sax. p. 99.
A. C. 766. Sebafnaburg. in Chron.
Folgends ſind die Slaven im Jahr dcclxvj. bey Weidahburg/ wie Schaffnaburgenſis ſaget/ von den Frantzoſen geſchlagen/ vnd nachmals/ als die grawſame Kriege der newen Fraͤnckiſchen Koͤnige/ Pipini vnd Caroli des Groſſen/ wider die Sachſen/ ſie zum Chriſtlichen Glauben zubringen/ viele Jahr lang gefuͤhret warden/ ſaſſen die Slaven an der Havel/ Oder vnd Elbe/ vnd da herumb/ in zimlicher Ruhe/ vnd die Sachſen/ ſo von Carolo dem Groſſen im Jahr dcclxxix. bey Oßnabruͤck geſchlagen waren/ vnd ſich zur Chriſtlichen Religion nicht verſtehen wolten/ begaben ſich zu den Wenden/ vnd warden hinfort Oſtphalen genennet:
Etliche ſetzeten ſich gar an das Balthiſche Meer/ vnd lieſſen ſich daſelbſt nieder/ mit geſambter Hand jhren Aberglauben/ mit den Wenden/ wider die hereinbrechende Francken zuvertheidigen:
Wie dann auch die Wenden/ ſo zwiſchen der Sale vnd Elbe wohneten/ bald darauff einen Streiff vnd Einfall in Thuͤringen vnd Sachſen vornahmen/ vnd als Koͤnig Carolus drey Feld Oberſten wider ſie außſchickete/ griff Wittekind der Sachſen Koͤnig ſie vnverſehens an/ vnd erſchlug Adelgieß vnd Geilon die beyde Koͤnigliche Oberſten mit vielem Volcke; Der dritte Volhard kam mit groſſer Noth auff der Flucht darvon.
Dieſe Niderlage erſetzete Koͤnig Carolus bald/ vnd brachte es endlich dahin/ dz Wittekind der Sachſen Koͤnig im Jahr dcclxxxvij. ſich taufen ließ/ vnd dem Aberglaubiſchen Heydenthumb entſagete.
Alſo ward nun endlich alle Macht der Francken vnd Sachſen wider die Slaven gewendet/ wie wir hernach vermelden wollen.
A. C. 779.
Georg.
Fabric.
Cbemn. l. 1 rer. memor. Saxon.
ad ann. 780.
A. C. 787.
Vnter deſſen/ daß die Teutſchen/ Frantzoſen/ ja auch die Jtaliener ſelbſten/ mit den Slaven zuthun hetten/ iſt Zech in Boͤhmen/ vnd Lech in Polen/ zu Koͤniglicher Wuͤrde erhoben worden/ von welchen die Boͤhmiſche vnd Polniſche Chronicken viele zuſagen wiſſen/ aber mit ſehr vngleichem Bericht.
Sie vermelden/ daß ſie Bruͤder geweſen/ aus Croatia oder der Crabater Land buͤrtig/ vnd das ſie von dannen durch Hungern vnd Maͤhren in Boͤhmen kommen ſeyn:
Da dann Zech ein new Reich angerichtet/ vnd von ſeinem Nahmen ſeine Leute die Ziecher/ daß ſind die Boͤhmen/ genennet habe.
Lechus aber ſey weiter gegangen/ vnd habe an vnd vber der Weyſſel ſich geſetzet/ vnd allda auch ein Koͤnigreich geſtifftet/ von deme die Polacken/ als die des Lachen oder Lechen Nachkoͤmlinge ſeyen/ jhren Nahmen ſollen entpfangen haben.
Weßwegen dann auch die Mußkowiter vnd Hungern ſie nicht/ wie wir Polacken/ ſondern Lacſer/ oder Lengel/ oder Lechel nennen/ wie Cromerus meldet.
Sonſten nennet man ſie Polen/ von der ebene jhres Landes/ die auff Slavoniſch Pole heiſſet/ eben wie wir Pommern von jhnen Pomorſi/ als die beym Meer liegen/ genennet werden.
20. Zech ein Crostier richtet in Boͤhmen ein Reich vnter den Slaven an/ eben wie ſein Bruder Lech in Polen thete.
Doch wird in der Hiſtoria dieſer beyden Bruͤder vngleicher Bericht gegeben.
Cromerus, Dubrav.
Hagec.
Vapov.
Guagniu.
Neugeb avv. in Hiſt. & Avnal.
Polon.
Wie aber gemelter Zechus vñ Lechus aus Croatien gekommen ſeyn/ iſt bey den Polen ſo wol/ als bey den Boͤhmen noch im Streite.
Etliche meinen/ ſie ſeyn aus jhrem Vaterland fluͤchtig geweſen/ weil ſie einen Mord begangen/ vnd deſſentwegen/ die Straffe zuvermeiden/ ſich aus dem Staube gemachet haben.
Aber da reiten ſie auff zweyen hauffen: Etliche ſagen/ ſie haben ein maͤchtig Volck mit herauß gefuͤhret:
Andere meinen/ das fluͤchtigen Leuten nicht viele Volckes folgen pflege.
Wiederumb ſind andere/ die haltens dafuͤr/ ſie ſeyen auff Anfoͤrderung der Boͤhmen vnd Polen herauß gegangen.
Noch andere/ als Dubravius/ meinen/ daß da ſie in Boͤhmen gekom̃en waren/ vnd ſahen/ daß das Land gar nicht bewohnet/ ſondern wegen der vielen Teutſchen Zuͤge erleeret/ vnd die Slaven/ mit denen ſie einerley Sprache redeten/ drinnen mit guten Geſetzen nicht gefaſſet weren/ ſie die hin vnd her verſtreweten Leutlein mit guten gelinden Worten beruffen/ vnd ſie beredet haben/ das ſie/ wie andere Voͤlcker/ einen Fuͤrſten oder Koͤnig vber ſich erwehlen ſolten.
Woruͤber denn Zechus/ wie ſie ſagen/ Koͤnigliche Ehre erlanget hat/ vnd iſt ſeinem Bruder Lecho behuͤlflich geweſen/ das er mit gleicher Manier in Polen die Leute ſich vnterthan machete.
Vnd ſolches/ ſaget Vapovius/ ſey geſchehen ſechſtehalb hundert Jahr nach Chriſti Geburt.
Hagecus aber meinet/ es falle ins ſiebendhalb hunderſte Jahr.
A. C. 550
Dubravij vñ Hageci Meinung iſt wol die beſte.
Dann es laͤſſet ſich aus allen Vmbſtaͤnden anſehen/ das erſtlich im Jahr dexl. oder del.
Boͤhmen vnd Polen einen Fuͤrſten oder Koͤnig angenommen haben.
Zuvor/ wie aus den Alten Scribenten dargethan iſt/ hat die Slavoniſche Nation/ als ein Frey Volck/ keinen Koͤnig vber ſich gehabt.
Nur die Rugianer allein/ haben nach Teutſcher Manier mehr die Monarchey vnd Regiment/ ſo von einem verwaltet wird/ als die Ariſtocratey oder Democratey/ da viele/ oder wol das gantze Volck ins gemein regieret/ beliebet.
A. C. 640. aut. 650.
Durch ſolche gar zu groſſe Freyheit aber der Slavoniſchen Nation iſt viele Vnordnung vnd Vnweſen eingeriſſen:
Vnd haben Zechus vnd Lechus/ da ſie/ als verſtaͤndige Herren ſolches den Boͤhmen vnd Polen vnter Augen ſetzeten/ leichtlich die Gemuͤter dahin bringen koͤnnen/ daß ſie mit gewiſſen Geſetzen ſich faſſen vnd binden lieſſen.
Das aber Lechus vnd Zechus ein ſolch groß Land beherꝛſchet habe/ als jetzund die Cron Polen/ vnd dz Koͤnigreich Boͤhmen/ in ſich begreiffen/ wird Niemand meines erachtens ſagen koͤnnen.
Vnd ob wol etliche der Polniſchen Scribenten vorgeben/ das Lechus auch vber die Pom̃eren vnd Mechelburger ein Herꝛ ſey geweſen/ ſo iſt doch das durch keinen einigen Grund zubeweiſen/ ſondern iſt vielmehr alle demſelbigen zuwider/ was wir zuvor vermeldet haben/ vnd wz wir noch vermelden werden.
Ja es ſagen die Polen ſelbſt/ dz/ als Lechus geſtorben iſt/ kein Koͤnig jhme in der Regierung gefolget ſey/ ſondern dz xij. Palatini oder Waywoden erwehlet ſeyn/ denen die Verwaltung des Regiments iſt anvertrawet worden.
Vnd dieſe Regierung der xij. Woywoden hat gewehret biß ans dcc.
Jahr Chriſti/ vnd haben vnſere Pommeren mit jhnen gar nichtes zuthun gehabt/ ſondern fuͤr ſich jhre Dinge verwaltet/ vnd bey jhnen giengen die Wilzen oder Loytzer allgemach fort/ vnd kamen in die Marcke biß an die Havel vnd Elbe/ vnd waren daſelbſt bey Wilſenach biß zun zeiten Caroli des Groſſen ſehr maͤchtig.
21. Pommern iſt nie vnter Lecht Gebiet gekommen.
A. C. 700.
Vnter deß kompt in Polen ein newer Fuͤrſt auff/ mit Nahmen Cracus/ von welchem die Stadt Crakow ſol gebawet ſeyn.
Dieſer ließ zweene Soͤhne Cracum vnd Lechum/ vnd eine Tochter Vendam nach ſich.
Der Juͤngſte Bruder Lechus wil dem Elteſten das Fuͤrſtenthumb nicht goͤnnen/ vnd bringet jhn auff der Jagt meuchelmoͤrdiſcher weyſe vmb/ der meinunge/ dadurch die Regierũg auff ſich zu bringen.
Aber die Polen wollen keinen Brudermoͤrder vber ſich haben/ vnd geben das Regiment Venda/ dem Fuͤrſtlichen Fraͤwlein.
Vmb dieſelbe bulete ein Teutſcher Fuͤrſt in der Nachbarſchafft/ mit Nahmen Rudiger/ oder wie Cromerus jhn nennet/ Rotigar.
Aber ſie wolte lieber Princeſſin alleine ſein/ als eines Printzen Weib genant werden/ ſchlug jhme die Ehe abe/ vnd ließ die Legaten/ ſo er an ſie ſpedieret/ mit ſolcher Antwort von ſich.
Daruͤber ergrimmet der tapfere Held Rudiger/ bringet ein anſehnlich Heer auff die Beine/ vnd faͤllet in Polen ein.
Venda das Fraͤwlein zeucht jhme entgegen/ vnd hatte heimlich dieſes Geluͤbde gethan/ ſo ſie obſiegen wuͤrde/ das ſie ſich jhren Goͤttern zun Ehren in jhrer Jungfrawſchafft auffopffern wolte.
Als aber beyde Heer in der Ordnung gegen einander hielten/ duͤncket es den Teutſchen ſchimpflich zu ſein/ wider ein Weib vmb Liebe willen das Schwerd zuzucken/ vnd halten bey jhrem Fuͤrſten Rudiger an/ er moͤge ſich eines beſſern bedencken.
Aber Zorne vnd Liebe ſind ſo vngehalten bey jhme/ das er ſein eigenes Schwerd ergreiffet/ vnd daſſelbe ſich ins Hertze drucket.
Alſo ziehen die Teutſchen vnd Polen von einander/ vnd machen einen newen Bund vnter ſich.
Venda aber iſt eingedenck jhres Geluͤbdes/ vnd da ſie anheimb kompt/ vnd gleichſam im Triumpff von den Jhrigen begleitet wird/ ſpringet ſie von der Bruͤcken in die Weyfſel/ vnd begehret nicht zu leben/ nach deme fich jhrenthalben ein tapffer Held vmbs Leben gebracht hette.
Vnd alſo kompt das Regiment in Polen abermahlen auff die xij. Waywoden oder Palatinos.
22. Ein Teutſcher Pommeriſcher
Fuͤrſt Rutiger buhlet vmb das Polniſche Fraͤwlein Venda.
Kommen aber beyde druͤber pmbs Leben.
Wenn ich bey dieſer Hiſtorien meines Hertzen grund ſagen ſol/ ſo beduͤncket mich/ das gemelter Rudiger ein Wandaliſcher oder Rugianiſcher Pommerſcher Fuͤrſte geweſen ſey/ vielleicht aus der alten Ruticlier Geſchlechte.
Dann wo waren ſonſt daß mahl Teutſche Fuͤrſten/ die Nachbawren der Polen waren?
Die Schwaben/ Francken/ Sachſen/ Thuͤringen/ Beyern/ ſaſſen mitten in Teutſchland/ vnd konten ſchwerlich ein Heer durchbringen/ daß ſie in Polen fuͤhreten.
Marck/ Mechelnburg/ vnd ein groß Theil der Pommeren war mit den Wenden beſetzet.
Aber allein die Rugianer hatten einen Koͤnig vber ſich/ ſaget Helmoldus; Das waren aber alte Wandaliſche Pommeren/ vnd hetten nur nicht allein die Jnſul Ruͤgen ein/ ſondern jhre Gewalt erſtreckete ſich auch in ein groß Theil des feſten Landes.
Vnd vnter ſolchen Ruͤgianiſchen Fuͤrſten/ wird Ratzlaff inſonderheit zu dieſer Zeit genennet/ welcher im Jahr dcclxxviij. ſeine Tochter Weyßlaff/ oder wie ſie etliche nennen/ Gunhildam/ Warnecken einem Saͤchſiſchen Hertzog zur Ehe gegeben hat.
Hierauß vermercken wir/ das auch daßmahl die Rugianer Teutſche Nahmen beybehalten haben/ vnd mit der andern Teutſchen Nation in gutem Vertrawen geſtanden ſeyn.
Helm. lib. 1. Chron. Slav.
A. Ch. 77.
23. Die Polen erwehlen Primislaffen aus einem geringen Stande zum Fuͤrſten vber ſich.
Aber der hat nichtes mit den Pommern zuſchaffen. Neugenbavv. l. 2. hiſt. Polon.
A. C. 760.
Mitlerweile warden die Polen abermahlen des Waywodiſchen Regiments vberdruͤßig/ vnd erwehleten auffs newe im Jahr dcclx. Primißlaffen/ einen Goldſchmid/ einen vernunfftigen klugen Mann/ zum Fuͤrſten/ weil ſie durch ſein Angeben die Hungern vnd Maͤhren/ die jhnen ins Land gefallen wahren/ vberwunden/ vnd zuruͤcke getrieben hetten.
Dann er hatte viele Helme vnd Schilde gemachet/ vnd ſie alſo an die Baͤume geſtellet/ das ſie einen Schein eines groſſen Heeres von ſich gaben: Woruͤber die Feinde erſchrocken/ die Flucht gegeben/ vnd der Polen Land gereumet haben.
Das war nun die Vrſache/ warumb ſie aus einem geringen Stande den Primißlaff zum Fuͤrſtenthumb erhoben/ vnd jhn hinfort nicht Primißlaff/ ſondern Leſcum geheiſſen haben.
Das er aber vber Pommern regieret habe/ das findet man nirgends.
24. Carolus Magnus fuͤhret wider die Pommeriſche Wilzen an der Elbe Kriege/ nimbt Brandenburg ein/ verjaget die vnglaubige Sachſen/ ſtrettet wider Dennemarck:
Kan aber weil die Pommerſche Wilzen Gottfriden dem Koͤnige aus Dennemarck beyſtehen/ nichtes außrichten.
Sonſten findet man beym Cranzio vnd anderen/ das Carolus der Grofſe/ ehe er iſt Roͤmiſcher Kaͤyſer geworden/ vmbs Jahr Chriſti dcclxxxix. als er Wittekindum/ der Sachſen Koͤnig/ mit groſſen Kriegen zur Tauffe gebracht/ vnterſchiedliche Zuͤge mit ſeinen Francken oder Frantzoſen wider die Pommeriſche Wilzen/ ſo ſich nunmehr an die Elbe macheten/ vnd allenthalben vnter Koͤnig Ariberto oder Ehrenbrecht groſſen Schaden thaten/ fuͤrgenommen habe.
Er hat zwo Bruͤcken vber die Elbe geſchlagen/ vnd die Wilzen/ vnd vnter jhnen die Aiſten oder Oſten/ ſo noch dasmahl am Balthiſchen Meere wohneten/ hefftig verfolget.
Jn dieſem Wilziſchen Wendiſchen Kriege ſtuͤnden die Obotriter oder Mechelenbuͤrger/ denen Koͤnig Carolus ein Theil von Hollſtein verehret hette/ auff der Francken ſeyten.
Drumb drang Koͤnig Carolus durch/ vberwand in einer Feldſchlacht Wilzam/ oder wie jhn andere nennen/ Wizand der Wilzen Fuͤrſten/ namb die Stadt Brandenburg hinweg/ vnd gab ſie den Harlungern ein/ welche aus einem vornehmen Geſchlechte aus Elſas oder Brißgaw waren/ vnd davon noch anjetzo der Harlungerberg vor Brandenburg den Nahmen behelt.
Vnd dieſe haben bemelte Stadt bey hundert Jahren innen gehabt/ ehe ſie von den Slaven haben wiederumb daraus koͤnnen gehoben werden.
Weil aber die Obotriter oder Mechelnburger es in dieſen Kriegen mit den Francken hielten/ als haben ſich die Sachſen/ ſo den Chriſtlichen Glauben entweder verworffen/ oder nie angenommen hetten/ vnter Draſicone einem newauffgeworffenen Obriſten/ wider ſie ſehr geſtaͤrcket/ ſie in jhrem Lande vberfallen/ vnd im Jahr dccxcv. Willung jhren Koͤnig/ oder wie jhn Schaffnaburgenſis nennet/ Withar erſchlagen.
Derowegen machete ſich Koͤnig Carolus alsfort mit einem maͤchtigen Heere noch eins auff die Beine/ trieb die vnruhige Heydniſche Sachſen gewaltig ein/ vnd welche jhren Nahmen nicht wolten Chriſto geben/ oder ſich tauffen laſſen/ die ließ er ſich davon machen/ vnd innerhalb Mondes friſt das Land reumen.
Granz. lib. 2. Vand. c. 23. Annal.
Fuldenſ. & Franc. Regino lib. 2. Eginhardi vita Carol M. Urſperg. & B. Rbenan. in vita Carol.
A. C. 789.
Sigebert. in Chrõ.
ad ann. 796. G. Fabric. l. 1. Sax. ad an. 795. 796. 797.
Nach ſolchen Saͤchſiſchen/ Maͤrckiſchen/ vnd Pommeriſchen Kriegen/ hat Carolus der Groſſe ſich wider die Daͤhnen zu Felde begeben:
Aber Koͤnig Gottfried verwehrete es/ das er nichts ſonderliches ausrichtete/ ſondern wieder zu ruͤcke ſich begeben muſte/ ſprach auch folgendes die Schweden/ Daͤhnen vnd Norwegen mit ſich auff/ fiel im Jahr dcccx. mit einer groſſen Schiffs Armee in Frießland/ vnd ſetzete daſſelbe in Contribution/ verwuͤſtete das gantze Sachſen Land/ vnd inſonderheit Hamburg/ dasmahl Hohenburg genant/ an der Elbe/ kam auch biß an Mechelenburg/ nam davon ein groß Theil hinweg/ verjagete Traſchonem der Obotriter Fuͤrſten/ vnd Gottlieben/ einen andern Fuͤrſten/ bekam er mit Liſte in ſeine Gewalt/ vnd ließ jhn erhencken/ vnd warff ein groß Theil Mechelenburg vnter ſich.
Obgedachter Traſcho hat zwar mit huͤlffe der Sachſen ſein Land wiederumb erobern wollen/ vnd iſt in der Wiltzen oder Pommern Land gekommen/ vnd hat Samelding eine groſſe Stadt gewonnen.
Aber er iſt druͤber Koͤnig Gottfrieden aus Dennemarck in die Haͤnde gerathen/ vnd von jhme erſchlagen worden.
Vnd die Wiltzen giengen weit biß an die Elbe hinan/ erſtiegen Hochbock die Stadt/ da Fraͤnckiſche Beſatzunge innen war.
Vnd Koͤnig Gottfriede war gar entſchloſſen/ weil er ſie auff ſeiner Seyten hette/ mit Carolo dem Groſſen ein Treffen zu wagen.
Aber er ward von ſeinem Diener/ oder/ wie Eginhartus ſaget/ von ſeinem eigenen Sohne ermordet/ vnd iſt alſo Carolus/ laut ſeines eigenen Bekentnuſſes/ eines groſſen Feindes entlediget geworden.
Nach Gottfrieden regierete in Dennemarck Koͤning Hemming oder Henning.
Derſelbige machete mit Carolo Friede/ vnd trat jhme die abgenommene Orter gutwillig ab.
Darumb machete ſich Carolus auffs newe an die Wiltzen/ vnd brachte ſie zum Gehorſamb.
A. C. 810.
Erici Reg. Dan. & Duc. Pom. biſtor. narr at. Pontan. l. 4. hiſt. rer. Dan. p. 93.
Chron. Alberts Abb. Stad.
Als Carolus Magnus im Jahr dcccxiv. verſtarb/ vnd ſein Sohn Ludewig der fromme/ der hernach das Ertz Biſchoffthumb Hamburg ſtifftete/ welches endlich nach Bremen verleget iſt/ zum Kaͤyſerthumb gelangete/ ſind zween Wendiſche vnd Wiltziſche Fuͤrſten der Sidiner/ Miroßlaff vnd Ratibor/ die andere/ als Abbas Stadenſis/ Milegaſt vnd Celeadrog nennen/ des Luͤbiths Soͤhne/ welcher ein Fuͤrſt der Wiltzen/ zun zeiten Caroli des Groſſen/ geweſen iſt/ wegen der Regierung mit einander vneins geworden.
Solche ſtelleten ſich beyde zu Franckfurt/ da dasmahl ein Reichstag gehalten ward/ bey Kaͤyſer Ludewig vor Gericht/ vnd nahmen jhn zum Scheides Wañ an.
Derſelbe machete auch den Außſpruch/ ob ſchon der Vater dem Elteren die Regierung in ſeinem letzten Willen anvertrawet hette/ das dennoch/ weil die Vnterthanen wegen des Elteſten Vntuͤchtigkeit lieber den Jungen begehreten/ der Eltere Miroßlaff dem Juͤngeren Ratiborn weichen/ vnd mit einem gewiſſen Orte des Landes zufrieden ſein ſolte:
Vnd ließ ſie alſo mit Geſchencken von ſich.
25. Ratibor vñ Miroslaff zweene Pommeriſche Fuͤrſten zaucken fich vmb die Regierung vnd erwehlen Kaͤyſer Ludovicum 1. zum Scheides- Mann.
Granz. lib. 2. Vand. c. 24. Uſperg.
& Sigebert.
& Abbas Stadenſ.
ad ann.
823. Mich.
Ritius in vita Ludovici.
Gaſſar. in Epit. hiſt. & Chron. Sext. æc. A. C. 814.
Hiebey hat auch Kaͤyſer Ludewig Gelegenheit bekom̃en/ das Evangelium vnd den Chriſtenthumb vnter die Pommeren/ vnd inſonderheit vnter die Rugianer/ zubringen.
Vnd hat etliche Muͤnche auffs dem Cloſter zu Corvey/ das er an dem Weſerſtrom geſtifftet hatte/ biß in die Jnſul Ruͤgen abgefertiget/ die allda einen guten Anfang des Chriſtlichen Glaubens gemachet/ vnd eine Kirche zun Ehren Sanct Viti/ welchem Heiligen das Corveyiſche Cloͤſter zum Patronen hat/ weil er da begraben lieget/ erbawet haben.
Als dieſen guten Fortgang des Evangelij Kaͤyſer Ludewig vernam/ hat er den Rugianern den zuvor aufferlegeten Tribut erlaſſen/ mit dem bedinge/ das ſie denſelben S.
Vito/ vnd dem Cloſter zu Corvey liefern ſolten.
26. Evangelium wird in Ruͤgen zun Zeiten Ludovici 1. des Kaͤyſers geprediget.
Helm. l. 1. Slav.
Chron. c. 2. & l. 2. c. 12.
Crantz l. 2. Vand. c. 25.
27. Geſtimulus ein Fuͤrſt der Rugianer wird von Lothario 1. dem Kaͤyſer erſchlagen/ vnd die Jnſul Ruͤgen S. Vito verehret/ darin hernach Suantovit an ſtat des lebendigen Gottes iſt verehret worden.
Aber das die Rugianer ſich wenig daran gekehret/ ſiehet man aus einer Verſchreibung/ ſo zu Aach im Jahr dcccxliv. den xx.
Martij auff gerichtet iſt/ darin Kaͤyſer Lotharius Ludovici Sohn die Jnſul Ruͤgen dem Cloͤſter zu Corvey zu Gottes vnd vnſers Erloͤſers/ vnd S.
Stephani Ehren verehret.
Jn ſolchem Briefe iſt zufinden/ das/ als er in einem harten Streite wider die Rugianer vnd jhren Fuͤrſten Geſtimulum ſich befunden/ vnd ſehr bedrenget geweſen/ er S.
Vito ein Geluͤbd gethan habe/ ſo er ſiegen wuͤrde/ das er alles/ was er damit erſtreiten wuͤrde/ jhme geben vnd zueigenen wolte.
Weil er derowegen in dem harten Treffen Geſtimulum mit vielen andern vornehmen Officierern erſchlagen/ vnd alle feſte Orter der Jnſul Ruͤgen einbekommen hette/ als hat er dieſelbige dem Abt/ vnd ſeinen Succeſſoren in dem Cloſter zu Corvey geſchencket vnd verehret.
A. C. 844.
Hiebey mercke man nun/ was es fuͤr eine Ergernus vnd vnchriſtlich Werck ſey/ wenn man neben dem wahren Gotte auch andere Patronen auffwirfft.
Denn die Rugianer/ denen nebenſt Chriſto S.
Vitus geprediget war/ verlaſſen endlich den HErren/ vnd behalten den Diener: Fallen vom Chriſtlichen Glauben wieder ab/ jagen die Prieſter aus dem Lande/ vnd behalten das Gedaͤchtnus S. Viti bey/ vnd nennen denſelben hinfort Svantovitum:
Achten jhn bey ccl.
Jahr fuͤr den Obriſten GOtt/ der alles regieret/ opfern jhme nicht allein Rinder vnd Schaffe/ ſondern auch Chriſtenblut/ vnd bringen dieſen newen Abgott in ſolchen beruff/ daß die gantze Wendiſche Nation biß an Holſtein hinein jhme Jaͤhrlichen Tribut vnd Zinß zuſandte/ wie Helmoldus zeuget.
Helm. l. 2. Chrõ- Slav. c. 12.
Ehe dieſes alles geſchahe/ haben ſich auch die Obotriti oder Mechelenburger vom Kaͤyſer Ludovico Pio/ deme ſie bißher gehorſamet/ loßgeriſſen/ vnd ſich zun Normaͤnnern geſchlagen/ die das Reich daßmahl anfiengen anzufallen.
Jhre Fuͤrſten ſind geweſen Celeadrogus vnd Slaomir.
Celeadrogus iſt bald verſtorben.
Slaomir aber ſein Bruder hat ſich tapfer gewehret/ biß er durch die Sachſen/ die dieſen Mechelburgiſchen Krieg zufuͤhren auff ſich nahmen/ iſt gefangen/ vnd zum Kaͤyſer nach Aach gefuͤhret worden.
Gleichwol lieſſen die Mechelnburger nicht nach/ ſondern wehreten ſich lange/ inſonderheit weil die andere Wenden jhnen beyſprungen/ biß endlich Ludovicus/ Kaͤyſer Lotharij Bruder/ der das Koͤnigreiche in Germania fuͤhrete/ ſie erſtlich ſelber mit einem Heere vberzog/ hernach auch Ludewig ſeinen Sohn/ wider ſie vnd die ſaͤmptliche Slavonier oder Wenden/ die ſich zuſammen thaten/ außſandte.
Jn dieſen Kriegen wird Raſtitz der Slaven Koͤnig oder Fuͤrſte genant/ welchen gemelter Koͤnig in Germanien Ludewig hat gefangen bekom̃en/ vnd jhme beyde Augen außſtechen laſſen/ weil er den mit jhme zuvor auffgerichteten Bund verlaſſen hette.
Sonſten finde ich zu dieſer Zeit einen Maͤhriſchen Koͤnig oder Fuͤrſten Ratißlaff/ welcher auch von Koͤnig Ludewig iſt gefangen/ geblendet/ vnd in ein Kloſter geſtoſſen worden.
Ob einer nun wol meinen moͤchte/ das Raſtitz der Slaven Fuͤrſte/ eben dieſer Maͤhriſche Ratißlaff ſey/ ſo ſind es doch vnterſchiedliche Nahmen/ vnd wird Raſtitz ein Koͤnig der Slaven/ die an der Elbe Oſtwerths wohnen; Ratißlaff aber/ ein Koͤnig vber die Maͤhren genennet.
28. Die Mechelburger vnd andere Wenden wehren ſich tapffer wider die Sachſen/ vnd wider Ludewig den Koͤnig in Germanien.
Aventinus in annal. Boj
29.
Die Polniſche Scribenten haben wenig Grũd wann ſie ſagen/ daß das gantze Land von der Weyſſel biß an die Elbe vor 900. Jahren jhren Koͤnigen ſey vnterworffen geweſen/ vnd dz die Fuͤrſten in Mechelnburg vnd Pommern ſollen von Vnechten Kebsweibern Popieli gezeuget ſeyn.
Da nun alſo die Vor Pommeriſche nebenſt den Mechelenburgern mit den Roͤmiſchen Kaͤyſern vnd Teutſchen Koͤnigen zuthun haben/ finden die Hinter Pommeriſche Caſſuben auch newe Feinde in Polen.
Welches ehe ich außfuͤhrlich darthue/ mus ich mich vber etliche Polniſche Scribenten hoͤchlich verwundern/ die jhren Fuͤrſten/ ſo von Primißlaffen/ oder Leßco dem Erſten biß an Piaſtum bey lxxx. Jahren regieret haben/ ſchon ſolche Macht zuſchreiben/ als wenn ſie vber gantz Pommeren/ Ruͤgen/ Marck/ Mechelenburg/ Laußnitz/ Sorabiam oder Meiſſen/ biß an Magdeburg hinan/ zugebieten gehabt hetten.
Dann ſie vermelden/ das Leſcus der Dritte aus ſeinem Ehelichen Weibe Popielum/ vnd aus Vnechten Kebsweibern xx. andere Soͤhne gezeuget habe.
Popielo ſagen ſie/ habe er im Jahr dcccxv. nach ſich die Crone in Polen beſcheiden.
Aber den anderen habe er die andere gemelte Laͤnder außgetheilet/ mit dem bedinge/ das ſie Popielo den Huldigungs Eyd leiſten ſolten.
Vnd alſo ſey Boleßlaff/ Barnim/ Bogdal vber Pommeren geſetzet; Vratißlaff vber das Land zu Ruͤgen/ welches ſie aus Vnwiſſenheit Meiſſen nennen.
Caſimir vnd Vladißlaff vber Caſſuben: Otam/ Pribislaff/ Ziſemar/ habe die Laußnitz bekommen:
Jaxan vnd Semian/ Sorabiam:
Ziemovitus vnd Ziemovislus die Marck Brandenburg: Vißimirus/ Mechelenburg:
Vitzlaff Magdeburg: Sobißlaff Dalenburg.
Vnd von dieſen ſollen nach jhrer Meinung nicht allein die Pommeriſche Fuͤrſten/ ſondern auch Pribißlaff/ der Stam̃ jetziger Hertzogen aus Mechelenburg/ herkommen ſeyn.
Aber alle dieſem Vorgeben widerſprechen alle Hiſtorien/ welche von keiner Gewalt der Polen wiſſen/ die ſich vmb die Zeit biß an die Elbe vñ Havel erſtrecket habe.
Dann ob wol die Slavoniſche vnd Wen diſche Nation ſich weit ausbreitete/ vnd nicht alleine biß an die Elbe vnd Havel/ ſondern auch gar biß an die Sale gelangete/ ſo ſind doch ſolche Wenden/ die ſich in Teutſchland niederlieſſen/ niemahln vnter Polniſch Gebiet gekom̃en.
Ja da ſie ſchon eines Theiles mit der Zeit Fuͤrſten vber ſich zuſetzen anfiengen/ waren ſie nichtes minder freye Leute/ wuſten von keinem allgemeinen Koͤnige/ wie wir zuvor aus Helmoldo angezogen haben/ vnd geſtunden den Polniſchen Fuͤrſten oder Koͤnigen keine Bottmeßigkeit.
Das iſt vnleugbar/ das die Ruͤgianer vnd Mechelenburger/ wie auch zum Theil die Stetiniſche Pommeren/ ſchon zu dieſen Zeiten Fuͤrſten vber ſich gehabt haben/ derer etliche von vns droben genennet ſeyn.
Wie hat den Leſcus dieſelbige abſetzen/ vnd ſeine Baſtarten an jhre Statt bringen koͤnnen?
Sind dann die tapfere Rugianer nebenſt den Edelen Wiltzen vnd Loytzern/ vnd den andern Nationen fort ſo willig geweſen/ das ſie eben vnaͤchte Baſtarten zu Regenten annahmen?
Welche ſich Kaͤyſern vnd Koͤnigen widerſetzen doͤrften/ haben die nicht eins wieder ſolches anmuthen Leſci vnd Popieli mucken muͤſſen?
Carolus der Groſſe hat eben zu der zeit/ da Leſcus der dritte lebete/ mit den Daͤhnen ſich vmb Mechelenburg vnd Pom̃eren geſchlagen/ vnd ſind die Kriege drin vorgegangen/ die wir droben erzehlet haben.
Wie hat denn Leſcus ſolche Laͤnder vnd andere Provincien/ da er niemahln einen Fuß hinein geſetzet hat/ verſchencken vnd vergeben koͤnnen?
Doch diß wollen wir alles hindan ſetzen/ vnd nur hoͤren/ was Cromerus/ vnd andere Polniſche Geſchichtſchreiber/ weiter von den xxj.
Baſtarten jhres Koͤniges Leſci vorbringen.
A. C. 815.
Crom.
Neugebavv.
Guagninus & alii Hiſt.
Polon.
A. C. 830.
Als Popielus Leſci Sohn nach xv. Jahren ſeiner Regierung verſtarb/ iſt Popielus des Nahmens der Ander im Jahr dcccxxx. zur Regierung gekommen/ vnd weil er ein Vnkeuſcher/ Geyler/ Gottloſer Menſch war/ hat er aus anregung ſeines Weibes alle ſeine Vater Bruͤdere/ derer xx. ſollen geweſen ſein/ zu ſich erfordert/ ſie mit Gifft getoͤdtet/ vnd iſt druͤber von GOtt dermaſſen geſtraffet worden/ das er mit ſeinem Weibe vnd zweyen Soͤhnen von den Maͤuſen im Schloß Crußvitz iſt gefreſſen worden.
Vnd drauff iſt ein geringer/ doch frommer Buͤrgersman zu Crußvitz/ mit Nahmen Piaſtus/ zum Regiment erhoben worden.
Haben dann die ſaͤmptliche Nachkommen Popieli des Elteren/ welche die Marck/ Pommeren/ Mechelenburg/ Laußnitz vnd ein groß Theil von Sachſen eingehabt/ wie ſie ſagen/ dieſem Buͤrgersman alsfort gehuͤldiget?
Oder ſo die Polen ſie/ weil ſie aus Baſtarten gebohren waren/ nicht annehmen wolten/ wie Neugenbawerus ſaget/ haben dann dieſelbige/ ſo maͤchtige Fuͤrſten waren/ alſo leichtlich einem geringen Manne einen Huldigungs Eyd geleiſtet?
Mir kompt alles in dieſem Dinge verdaͤchtich vnd vngereimbt fuͤr.
Doch wolte ich ſolches nicht hieher ſetzen/ wenn nicht etliche Polniſche Scribenten/ vnd vnter jhnen Gnagninus vnd Cromerus/ die loͤbliche Fuͤrſten von Pommeren von den vermeineten xx. vnaͤchten Soͤhnen des Popieli herfuͤhreten.
Sonſten gebe ich wol nach/ das/ wie Cromerus ſaget/ gemeltes Piaſti Sohn Zimovitus/ als er nach dem Vater zum Regiment gekommen iſt/ wider die Caſſuben vnd Hinter Pommeren einen Krieg angefangen habe.
Aber wie derſelbe ſey abgelauffen/ iſt beym Cromero vnd Neugenbawero befindlich.
Er hette/ ſagen ſie/ die Pommeriſche vnd Caſſubiſche Fuͤrſten/ Popieli Neffen/ ſo von ſeinem Vater abgefallen waren/ vnd ſich mehr mit des Landes Gelegenheit/ als mit Kraͤfften ſchuͤtzeten/ wie jhnen zu reden geliebet/ endlich bezwungen/ wann er nicht verſtorben were.
Woher wiſſen ſie das aber/ das es wuͤrde geſchehen ſeyn?
Wie/ wann es dann nicht geſchehen were?
Vnd warumb lieſſen die folgende Fuͤrſten in Polen/ als Leſcus ix:
Ziemonißlaus/ vnd Micißlaus die Pommeren/ die geringe in jhren Augen waren/ in jhrer Freyheit bleiben/ wann ſie zu jhrem Gebiete gehoͤreten?
30. Ziemovi Piaſti Sohn krieget wider die Hinter Pommeren: Richtet aber nichts aus.
Vnd hernach bleiben die Pommeren lange Zeit von den Polen vnangefochten.
A. C. 870.
11. Die Pom̃eren/ wie auch andere Slavonier/ nehmen nunmehr/ da ſie von den Teutſchen Kaͤyſern angefochten werden/ Fuͤrſten vber ſich.
Ob nun wol alſo/ wie gemeldet/ in Hinter Pommeren ſich auch Polniſche Kriege wider die Pommeren anſtrengeten/ ſo ſind ſie doch fuͤr dißmahl bald geſtillet worden.
Dann die Slavoniſche Wendiſche Nation in der Marck/ Mechelenburg/ Maͤhren/ Meiſſen/ Pommeren/ Schleſien/ Polen/ Boͤhmen ſahe/ wie die Roͤmiſche Kaͤyſer vnd die Teutſche Voͤlcker auff ſie herein drungen.
Derowegen war es jhnen nicht rathſamb/ daß ſie ſich einander verfolgeten.
Ja was die Roͤmiſche Kaͤyſer den Slaven in Mechelenburg/ Marck vnd Pommeren anmutheten/ das jhnen nemlich gewiſſer Jaͤhrlicher Tribut erleget wuͤrde/ daſſelbige/ laut vieler alten Teutſchen Chronicken/ iſt auch den Boͤhmen vnd Polen auffgebuͤrdet worden.
Vnd wie die Rugianer nach Helmoldi Gezeugnus von anfang durch Fuͤrſten ſind regieret worden:
Wie auch Boͤhmen vnd Polen endlich gedrungen ſein/ einen Fuͤrſten vber ſich zu ſetzen/ (dann anfaͤnglich ſind ſie nur alſo/ vnd nicht Koͤnige geachtet/)
Alſo haben die Mechelenburger/ Pom̃eren/ Maͤhren vnd andere Voͤlcker/ da ſich die alte Teutſche Sprache bey jhnen ins gemein verlohr/ vnd da nach Slavoniſcher weyſe das Regiment bey der gantzen Gemeine ſtand/ auch es fuͤr Rathſamb geachtet/ das ſie einen Fuͤrſten vber ſich erwehleten.
Vnd dieſe Fuͤrſten hielten ſich gleich hoch.
Der Boͤhmiſche muſte ſich nicht fuͤr einen Herren des Polniſchen achten/ noch der Polniſche vber den Pommeriſchen/ noch der Pommeriſche vber den Mechelenburger/ noch einer vber den andern erheben.
Vnter deß regiereten nach Lothario das Roͤmiſche Reich in lxiij. Jahren noch ſieben Kaͤyſere/ die aus Caroli des Groſſen Stam̃ entſproſſen waren/ als Ludewig der Fromme/ Carolus Calvus/ Ludewig der Stammelende/ Carolus Craſſus/ Ludewig der Vierdte des Nahmens/ vnd Conradus/ Ludovici IV. Bruder Sohn/ wie jhn etliche dafuͤr halten.
Jn dieſer Zeit iſt nichtes beſonders von den Wiltziſchen oder Pommeriſchen Wenden auffgezeichnet.
Doch lieſet man/ das/ wie die Wenden vnter Carolo dem Groſſen/ in Verbundnus der Daͤhnen/ Hamburg erſtmahls verſtoͤret haben/ die Normaͤnner aus den Daͤhniſchen Jnſulen/ zweiffels ohne mit der Wendiſchen Huͤlffe/ eben dieſelbige Stadt xxxviij. Jahr hernach vnter Kaͤyſer Lothario mit jhren Schiffen/ die ſie die Elbe herauff fuͤhreten/ angefallen/ vnd zum andern mahl verbrennet/ vnd S.
Peters Thumb Kirche in grund gebrochen haben.
Als gleichwol die Chriſtliche Biſchofe/ inſonderheit Ansgarius/ der das Hamburgiſche vnd Bremiſche Stifft zugleich verwaltete/ in wieder auffrichtung des Gottesdienſtes an ſolch einem wolgelegenen Orte ſich hoͤchlich bemuͤheten/ fielen die Wenden vnd Daͤhnen zum Dritten vnd Vierdten mahl im Jahr dccclxxx. vnter Kaͤyſer Ludewig dem Dritten/ vnd xxviij. Jahr hernach vnter Ludewig dem Vierdten die Stadt an/ kamen abermahl mit Schiffen die Elbe hinauff/ vnd hauſeten gar vbel mit den Chriſten/ die ſie antraffen.
Dißmahl ſtand es ſehr gefehrlich vmb die Sachſen vnd benachbarte Chriſten:
Dann die Normaͤnner/ vnter welchen die Norwegen/ Schweden/ Daͤhnen/ vnd die an den Mechelburgiſchen vnd Pommeriſchen Vfern wohnen/ zuverſtehen ſein/ wurden gar maͤchtig/ ſpieleten allenthalben Meiſter zur See/ vnd ergriffen auch endlich einen feſten Sitz in Franckreich vnd Engelland/ wie man ſolches in anderen Buͤchern zuleſen hat.
Auff der andern ſeyten fielen auch die vnglaubige Hungern in das Thuͤringiſche vnd Saͤchſiſche Land/ vnd ob ſie wol allenthalben tapferen Wiederſtand funden/ ſo hatten ſie doch die Wenden/ die noch mit jhnen die Abgoͤtter ehreten/ zum getrewen Beyſtand/ vnd wie Adamus Bremenſis zeuget/ fielen ſie vnter Kaͤyſer Conrado Bremen an/ gewuñen ſie/ vnd erſchlugen drinnen die Prieſter bey den Altaren/ wurffen die Crucifix zu ſcheiteren/ vnd zuͤndeten endlich alle Kirchen an.
Gott aber/ wie gemeldter Adamus ſchreibet/ hat ein groß Vngewitter erreget/ vnd die Schindele von den halb verbrandten Kirchen/ den vnglaͤubigen Heyden vnter das Geſicht geworffen/ das ſie davon flohen/ vnd entweder im Waſſer erſoffen/ oder jhren Feinden zu theile wurden.
32. Die vnglaͤubige Pom̃ern/ Daͤhnen vnd Hungern ſetzen faſt zngleich an die Chriſten in Sachſen vnd da herumb/ vnd wird Hamburg/ Bremen vñ andere Oerter vnterſchiedliche mahl verwuͤſtet.
A. C. 848.
G. Fabric. l. 1. rer. mem. Sax.
A. C. 880.
A. C. 908.
Adam. Brem. hiſt. Eccl. lib. 1. c. 46. Alb. Stad. Chrõ. ad A. C. 915.
So bald aber Heinrich der Vogeler aus Saͤchſiſchem Gebluͤte zum Kaͤyſerthumb gelangete/ vnd mit einem ſehr groſſen Siege die Hungern zum Gehorſamb brachte/ hat er fort darauff ſeine Waffen wider die Wendiſche Nation/ weil ſie den Hungeren wieder den Kaͤyſer Beyſtand geleiſtet/ vnd den Harlungern die Stadt Brandenburg mit Gewalt wieder abgenoͤtiget hetten/ mit groſſer Macht gewendet.
A. C. 919.
Erſtlich hat er die Havellos oder Havellanos/ ſo nemlich an der Havel wohneten/ hart angegriffen vnd jhnen die Stadt Brenneburg/ wie alſo Witichindus Brandenburg nennet/ im harten Winter/ da er vbers Eyß gehen konte/ wie auch die Stadt Gran/ oder wie ſie Witichindus nennet/ Chietin abgewonnen/ vnd damit die Obotriter/ Wiltzer/ Havellaner/ vnd Redarier/ das iſt/ die Mechelenburger/ Maͤrcker vnd Vor Pommeren/ genoͤtiget/ das ſie jhme Tribut zugeben verſprachen.
Weil er aber bald drauff mit den Boͤhmiſchen Kriegen zuthun hette/ als griffen die Redarier/ das ſind vnſere Vor Pommeren/ nemlich die Wiltzer vnd Loyzer/ wie derumb zur wehre/ fielen mit einem groſſen hauffen die Stadt Wallißleben an/ erſtiegen ſie/ vnd macheten alles drin nieder.
Drauff fiel die gantze Wendiſche oder Slavoniſche Nation vnter Koͤnig Mitzlao oder Miſitzlao/ wie jhn Entzelius nennet/ vom Kaͤyſer ab/ vnd macheten einen allgemeinen Auffſtand wieder jhn/ kamen biß an Hamburg/ vnd verſtoͤreten ſelbige Stadt auffs newe/ in den Grund.
Der Kaͤyſer aber vntergiebet ſein Heer Hertzog Bernhard/ von Luͤnenburg/ vnd Hertzog Dithmaro.
Dieſelbe belagern zu erſt die Stadt Lunckini oder Lineken/ ſo am Balthiſchen Meere/ oder wie Georgius Fabricius meinet/ an der Elbe iſt gelegen geweſen.
Des fuͤnfften Tages drauff kompt der helle hauffe der Wenden bey cc. tauſent Mann/ meiſtentheils Fuß Volck/ mit groſſem Schrecken der Kaͤyſerlichen/ an das Laͤger Hertzog Bernhardi/ die belagerte Stadt zu entſetzen.
Aber daruͤber entſtehet ein ſehr blutiges Treffen.
Jn demſelben thut die Kaͤyſeriſche Reuterey das beſte/ vnd bringet die Slaven in die Flucht/ jaget ſie biß ans Meer/ vnd die alſo mit dem Schwerdte nicht getoͤdtet wurden/ ſind von Waſſer erſeuffet.
Jn dieſer Feldſchlacht ſollen die Slaven vber cxx. tanſent Mañ verlohren haben/ vnd iſt den Gefangenen kein Quartier gegeben/ ſondern ſie ſind folgendes Tages nach der Schlacht alle hingerichtet worden.
Darauff ſind die Obotriter/ Havelaner/ Stoderaner vnd Wiltzen in Mechelenburg/ Marck vnd Pommeren dermaſſen zum Gehorſamb gebracht/ das ſie dem Kaͤyſer nicht allein tribut/ ſondern auch ſich taͤuffen zulaſſen zuſageten.
33. Pommern/ Mechelenburg vnd Marck/ weil ſig den Hungern wider die Teutſchen Beyſtand geleiſtet/ vnd Brandenburg den Harlungern abgenommen hetten/ werden hart von Henrico 1. bekrieget/ vnd nach einer harten Niederlage zum Chriſtenthumb vnd Tribut gebracht.
VVitichind. lib. geſt. Sax. p. 16.
Crantz. lib. 3. Sax. c. 7. & lib. 2. Vand. c. 27.
Adam Brem. biſt.
Eccl. c. 471.
G. Fabrie. lib. 1. rer. mem. Sax. ad A. C. 925. & 928.
Enzel.
& Angel. in Annal.
March.
Helm. l. 1.
Chron. c. 8.
34. Der erſte Marggraff von Brandenburg Siegfried wird von Kaͤyſer Henrico 1. eingeſetzt.
Vmb dieſe Zeit hat gemelter Kaͤyſer Heinrich im Jahr cmxxvij. Siegfrid einen Graffen von Ringelheim/ ſeiner Gemaͤhlin Mechthildis Bruder/ zum Erſten Marggrafen von Brandenburg gemachet vnd eingeſetzet/ vñ dabeneben noch andere drey/ oder wol vier Marggraffſchafften geſtifftet/ eine in Schleſewick wider die Daͤhnen:
Die andere in Meiſſen wider die Boͤhmen:
Die dritte in Laußnitz wider die Polen:
Die vierdte in Oeſtereich wider die Hungeren.
Es hetten auch die Obotriter dißmahl des Kaͤyſers Schwerd ſchmecken muͤſſen/ weil ſie etliche Prieſter vnd Kaͤyſerliche Hauptleute erſchlagen hetten/ wann ſie nicht durch eine anſehenliche Legation dargethan hetten/ das die erſchlagene mit jhrem Frefel Geitz vnd Muthwillen zu ſolchem Mord Vrſach gegeben hetten.
A. C. 927.
35. Auff den erſten Thurnier/ den
Als nun Kaͤyſer Heinrich ſich allenthalben Ruhe geſchaffet hette/ wolte er ſeiner Soldateſca/ vnd den ſaͤmptlichen Teutſchen Fuͤrſten vnd Herren/ eine anſehenliche Gnad erzeigen/ ſchrieb einen Thurnier aus/ ließ dazu nach Magdeburg alle Fuͤrſten/ Grafen vnd vom Adel/ ſampt jhren Frawen vnd Jungfrawen einladen/ theilete jhnen anſehenliche ſtatliche Privilegien mit/ vnd ließ einen jeden ſeine Tapferkeit in beyſein des hochanſehenlichen Frawen Zimmers nach allen Kraͤfften beweiſen.
Vnd ſind noch die Thurnier Buͤcher verhanden/ darin auffgeſchrieben vnd verzeichnet iſt/ wer dabey geweſen/ vnd was ein jeder aufftragen laſſen/ vnd was fuͤr einen Danck ein jeder verdienet hat.
Auff dieſem Thurnier ſind vnter andern auch geweſen zweene Pommeriſche Fuͤrſten/ Barnimb vnd Wartißlaff/ vnd haben xl.
Helme aufftragen laſſen.
Meſtiboy/ ein Fuͤrſt der Wenden/ iſt auch dabey geweſen.
Jmgleichen Wißlaff ein Fuͤrſt aus Ruͤgen/ welcher auch xx.
Helm hat aufftragen laſſen.
Endlich wird auch Graff Werner von Gutzkow genennet.
Das iſt nun ein ſtattlich beweiß/ das ſchon in Pommeren der Chriſtliche Glaube zu dieſer Zeit gepflantzet geweſen/ nicht zwar/ das aller Abgoͤttiſcher Heydniſcher Aberglaube iſt abgeſchaffet geweſen/ ſondern das die Haͤupter/ Fuͤrſten vnd Grafen ſich bey Chriſto haben finden laſſen.
Vnd wann ſchon einer ſtreiten wolte/ das die Pom̃eriſche Fuͤrſten dasmahl noch Heydniſch geweſen/ vnd dannenher die Thurnier Buͤcher vnrichtig ſein/ weil der Kaͤyſer nicht wuͤrde Heydniſche Leute zum Thurnier zugelaſſen haben/ ſo wolle ein ſolcher ſelbſt im Thurnier Buche nachſchlagen/ darin wird er befinden/ das ſalle die/ ſo dem Kaͤyſer/ entweder aus Freundſchafft/ oder Nachbarſchafft gedienet/ oder ſonſt bey jhme Schutz geſuchet haben/ wie dann dißmahl die Pommeren wieder die Daͤhnen/ die jhnen/ vnd den Rugianern zu dieſer Zeit viele zuſchaffen gaben/ wol eines Schutzes bedurfftig waren/ zum Thurnier ſind zugelaſſen worden.
Weil dann nun der erſte Artickel alſo lautet:
Welcher vom Adel reden vnd thun wuͤrde wider den heiligen Glauben/ der ſol nicht im Thurnier gelaſſen werden.
Wolte aber ein ſolcher im Thurnier reiten/ in meinung/ zugenieſſen ſeiner Vorfahren/ der ſol im Thurnier geſchlagen vnd oͤffentlich geſchendet werden:
Als bleibet es wol/ das dieſe beyde Fuͤrſten in Pommeren/ vnd Wißlaff der Fuͤrſt aus Ruͤgen/ wie auch Graff Werner von Guͤtzkow Chriſten muͤſſen geweſen ſein/ inſonderheit weil wir vnter dem Zuge des Kaͤyſers/ da er wider die Hungern/ die Feinde der Chriſtglaͤubigen/ zog/ vnd jhrer bey x. tauſent in der groſſen Schlacht bey Merſeburg erlegete/ Fuͤrſten von Pommeren finden/ wie in der Coſmographey Munſteri befindlich iſt.
Doch halte ich/ ſind die Pommeriſche Fuͤrſten endlich ſo wenig in der Chriſtlichen Religion beſtaͤndig verblieben/ als die Mechelenburger/ die kurtz hernach/ wie Crantzius vnd andere zeugen/ die Geiſtlichen entweder erſchlagen/ oder weggetrieben haben/ welches dann deſto mehr zu glauben iſt/ weil in kurtz folgenden Thurnieren keines Pommeriſchen Fuͤrſten oder Grafen mehr gedacht wird.
Kaͤyſer Henricus 1. hat außgeſchrieben/ ſind Barnimb vnd Wartißlaff/ zweene Pom̃erſche Fuͤrſten/ Meſtiboy ein Fuͤrſt der Wenden/ Wislaff ein Fuͤrſt aus Ruͤgen/ vnd Graff Werner von Guͤtzkow geweſen.
VVolf. Centur. rer. mem. ad ann. 935. Munſter. l. 3. Coſmogr. c. 458. pag. 1057.
A. C. 935.
A. C. 933.
Noch eins iſt bey dem erſten Thurnier zumercken/ das Graff Ludewig von Eberſtein vnter den vier vornembſten Dancken den dritten Danck verdienet hat/ welchen jhm ein Graͤfflich Fraͤwlein von Reineck gegeben hat.
Weßwegen denn auch Conrad ein Hertzog der Francken jhn zu einem Thurnier- Voygt auff den naͤheſten Thurnier beſtellet hat.
Nach Heinrico dem loͤblichen Kaͤyſer kam ſein Sohn Otto/ den man wegen ſeiner Heldenthaten den Groſſen nennet/ im Jahr Chriſti dccccxxxvj. zur Regierung.
Dieſem ward anfaͤnglich allenthalben ſo wol von ſeinen eigenen Bruͤdern Danckmar oder Danckwart/ vnd Heinrico/ die mit Eberhardo dem Pfaltzgrafen am Rein/ Wigmanno einem Saͤchſiſchen Hertzogen von Luͤnenburg/ vnd anderen Herren vnd Biſchoffen ſich wider jhn verbunden hetten/ als von den Frantzoſen/ Welſchen/ Hungern/ Daͤhnen/ Boͤhmen, vnd vnterſchiedlichen Teutſchen Fuͤrſten/ ſo viele zuthun gegeben/ das er der Pommeriſchen vnd Wendiſchen Haͤndel nicht wol abwarten koͤnte.
Danckmar inſonderheit hieng ſich an die Wendiſche Nation/ vnd bemaͤchtigete ſich der Stadt Brandenburg: Georgius Fabricius ſaget/ es ſey Mersburg geweſen:
Aber da er daſelbſt grawſamer verfuhr/ als es die Buͤrger drinn vertragen wolten/ oͤffneten ſie den Kaͤyſeriſchen die Thoͤre/ vnd ward alſo Danckmar im Tempel/ zu deme er geflogen war/ erſchlagen.
Hierauff fielen die Slaven vnterſchiedliche mahl Geroni dem andern Marggrafen von Brandenburg in ſein Land: Giengen auch damit vmb/ wie Witichindus ſaget/ wie ſie Geronem mit Liſt vmbbringen mochten: Derſelbe aber kamb jhnen vor:
Lud jhre vornembſte Herren zu Gaſte/ vnnd da er ſie wol beſoffen hette/ ließ er bey xxx. derſelben in einer Nacht erſchlagen.
Nichtes deſto weniger waren ſie mutig/ jhren Feind zuverfolgen:
Vnd die Mechelnbuͤrger oder Obotriti riſſen ſich von dem Gehorſamb des Reiches ab/ vnd erlegeten Haicam den Kaͤyſerlichen Obriſten mit ſeinem Volcke in einer Feldſchlacht.
Derowegen muſte der Kaͤyſer ſelbſt wider ſie zu Felde ſich begeben.
Aber ſie wolten gleichwol lieber kriegen/ ſaget gemelter Witichindus/ als Friede haben/ vnd achteten alles Elend nichtes gegen jhre Freyheit.
Waren ſonſt ein hart vnd arbeitſelig Volck/ behalffen ſich mit geringen Speiſen/ vnd was anderen eine Laſt iſt/ hielten ſie fuͤr Wolluſt.
36. Zu Kaͤyſer Ottonis 1. Zeiten ſind die Wenden ſehr rege.
Gero der ander Marggraff zu Brandenburg laͤſſet in einer Gaſterey xxx. vornehme Herren der Slaven erwuͤrgen.
Sie erſchlagen dagegen einen Kaͤyſ. Obriſten Haicam.
A. C. 936.
G. Fabric. lib. 1. rer. mem. Sax. ad A. C. 936.
VVitich. lib. 2. geſt. Saxon.
Paul Lang.
Monachi Chron.
Citiz. in Hiſtor. Otton. 1.
Bunting. in Cbron.
Brunsvic.
Otto Friſing. l. 6. c. 20.
37. Die Kayſeriſchen bekommen Brandenburg durch Tugumirt eines Herren der Havellaner Verraͤtherey in jhre Gewalt/ vnd bezwingen Pommerland biß an die Oder/ wie auch Ruͤgen vnd das Vkerland.
Es war aber vnter jhnen Tugumir ein Herr der Hevelder oder Havellaner/ welcher von den Kayſeriſchen mit Gelde dazu erkauffet war/ das er die Stadt Brandenburg jhnen durch eine Verraͤhterey liefern ſolte.
Solches verrichtete er auch liſtiglich:
Doch dieweil ſein eigen Neffe hiran keinen Gefallen tragen koͤnte/ ward er von demſelben gefangen/ vnd liſtiglich vmbgebracht.
Das Land aber kam alles auffs new an das Reiche/ vnd an Chriſtum biß an die Oder.
Auch die Rugianer vnd die Pommern an der Vker/ die Witichindus Vchros nennet/ haben dißmahl muͤſſen einbuͤſſen:
Danu gemelter Marggraff Gero fiel jnen/ mit huͤlffe Conradi/ des Hertzogen aus Lothringen vnd Schwaben/ des Kaͤyſers Tochtermannes/ im Jahr dccccliv. ins Land/ bezwang ſie/ vnd brachte mit groſſem Frolocken des gantzen Saͤchſiſchen Volckes reiche Beute von dannen mit ſich herauß.
Drey Jahr hernach kam Kaͤyſer Otto ſelbſt durch Mechelenburg biß an die Pommerſche Redarier/ weil Wigmannus der Luͤnenburger/ ein Fuͤrſt aus Sachſen/ den der Kaͤyſer wegen ſeines Verbrechens in Hafft hielt/ aus der Gefaͤngnus ſich loß wirckete/ vnd mit noch einem andern Teutſchen Fuͤrſten Ecberto die Pommeren des Ortes wider den Marggraff Gero vnd die Kaͤyſerlichen auffwiegelte/ vnd ſich mit jhren Fuͤrſten Naccone vnd Stonesgar/ oder wie jhn Witichindus nennet/ Stoinefger/ ſterckete.
VVitichind. lib. 3 geſtor.
Saxon. G. Fabric. l. 1. rer. mem. Sax. ad ann. 954. & 957.
Marggraff Gero zwar iſt bald aus des Kaͤyſers geheis fertig mit ſeinem Volcke/ vnd ſenget vnd brennet weydlich in der Pommeren Lande/ wor er nur hin kommen kan.
Aber ſie fahren gar geſcheide/ ſtellen ſich als wenn ſie fluͤchtig weren/ vnd verleiten den Marggraffen/ biß ſie jhn an einen gar vngelegenen Ort bringen/ vnd an dem Fluß Raxa (weis nicht/ welchen Witichindus damit meinet) in einem Walde mit gefaͤlleten Baͤumen gantz beſchlagen/ vnd in die euſſerſte Noth bringen.
Als ſolches Kaͤyſer Otto vermercket/ der nicht weit davon war/ machet er ſich mit dem gantzen Heere an beſagten Fluß/ zuverſuchen/ ob er hinuͤber ſetzen/ vnd dem nothleidenden Marggrafen zu huͤlffe kommen koͤnte.
Es gelang auch ſo wol/ daß/ als die Slaven an einem Ort/ da der Kaͤyſer auff jenſeit des Waſſers das Lager geſchlagen hette/ wehreten/ das er nicht vbergienge/ der bißher bedrengete Marggraff ſo viel Lufft bekam/ das er drey Bruͤcken bey der Nacht vber den Fluß legete/ vnd dem Kaͤyſer daruͤber zugehen den Weg bereitete.
Drauff gieng ein blutiges Treffen fuͤr/ daruͤber zugehen den Weg bereitete.
Drauff gieng ein blutiges Treffen fuͤr/ darin lagen die Slaven vnter:
Jhr Lager ward gepluͤndert/ vnd viele Tauſend theils erſchlagen/ theils gefangen.
Stonesgar ſelbſt/ den Witichindus einen Grafen vnd Subregulum nennet/ ward in der Flucht auffgefangen/ vnd nebenſt noch anderen Slaven/ an der Zahl ſiebenhundert/ enthauptet.
Hiedurch ward der Pommeren/ vnd vornemlich der Redarier/ Macht ſehr geſchwechet/ inſonderheit weil jhre Hauptſtadt Rethra gantz verſtoͤret/ des Radegaſts beruͤmbter Tempel drinnen in grund gebrochen/ das Goͤtzenbilde/ ſo von tichtem Golde gemachet war/ heraußgenommen/ vnd die Vornembſten des Adels erſchlagen vnd verderbet wurden.
38. Die Pom̃erſche Redarier leyden eine groſſe Niederlage/ da Kaͤyſer Otto 1.
vnd Marggraff Gero wider ſte zu Felde zog/ vnd jhre Haͤuptſtadt Rhetra wird nebenſt dem Abgott Redegaſt verſtoͤret/ vnd jhre Fuͤrſt Stonesgar ermordet.
A. C. 960.
39. Der Wendiſchẽ Voͤlcker Vneinigkeit kompt Kaͤyſer Otton 1. woll zuſtaten.
Es kam aber dem Kaͤyſer woll zuſtaten/ das die Slaven das mahl vneins waren/ vnd ſich ſelbſt bekriegeten.
Dann Miska ein Koͤnig der Lizikawker/ welche weiter im Lande wohneten/ etwa da nun die Laußnitzer noch von den alten Loyzern vberig ſind verblieben/ hielte es mit dem Kaͤyſer/ vnd ward drumb von den anderen angefeindet/ vnd die Wuloiner/ welche zweifelsohne die Wolliner oder Juliner ſein/ zogen wider jhn zu Felde.
Jmgleichen Selibur ein Fuͤrſt der Waren oder Wariner griff zur Wehr wider Miſlaff den Fuͤrſten der Obotriter/ vnd gebrauchete darzu den abgeſagten Feind des Kaͤyſers Wigmannum: Hermannus aber ein Saͤchſiſcher Fuͤrſte/ den der Kaͤyſer auff die Saͤchſiſche Grentze geleget hatte/ wird ſein Vbermann/ nimbt jhme die Stadt Altenburg/ die von den Slaven Stargard genennet ward/ giebet ſie den Soldaten preyß/ vnd ſetzet an ſtatt des Selibnri/ den der Kaͤyſer im Lande nicht weiter wiſſen wolte/ deſſen Sohn daſelbſt zum Fuͤrſten ein.
Jn dieſen Kriegen muſte endlich Wigmann mit dem Leben einbuͤſſen/ vnd Gero der Marggrafe machete ſich auffs newe wider die Luſicki oder Loytzer auff/ vnd erhielt zweymahl einen Sieg wider ſie/ doch nicht ohne Verluſt vieler vornehmer Leute der Seinigen.
A. C. 964.
Vnter deſſen als Koͤnig Haraldus aus Dennemarck die Kaͤyſerliche Legaten/ wie Helmoldus ſaget/ toͤdtete/ vnd dem Reich Tribnt verſagete/ auch mit einer groſſen Macht auff Pommeren zufiel/ vnd jhnen die Stadt Julin hinweg namb/ hat ſolches Kaͤyſer Otto nicht gedulden wollen/ ſondern ſich zu Waſſer vnd Lande an Haraldum gemachet/ jhn in einer groſſen Feldtſchlacht vberwunden/ vnd ſo weit gebracht/ das er nicht alleine die Pommeriſche oͤrter quitierete/ ſondern auch nebenſt ſeinem Sohn Svenone/ der hernach von ſeinem Paͤthen Kaͤyſer Ottone Svenotto iſt genant worden/ die Chriſtliche Tauffe annahm.
Daran aber hatten die Juliniſchen noch nicht genug/ ſondern macheten etliche Schiffe fertig/ ſetzeten ſich darin/ vnd fielen Haroldo ins Land/ eben da er mit Aquino dem Koͤnige von Norwegen zu thun hette.
Dennoch/ da jhn ſein eigener Sohn Sven Otto/ der zu Julin erzogen war/ vnnd an ſeinem Erloͤſer ſo wol/ als an ſeinen Vater vntrew ward/ aus dem Reiche jagete/ nahmen ſie jhn willig an/ thaten jhme nebenſt den andern Pom̃eren an Schiffen vnd Volcke Vorſchub/ das er ein vnd das ander mahl ſein Heyl/ an dem vngetrewen Sohn verſuchete.
Aber derſelbe hatte einen Meuchelmoͤrder beſtellet/ der jhn eben/ da ein Stillſtand der Waffen gemachet war/ toͤdtlich verwundete.
Drumb ließ er ſich nach Julin bringen/ vndhat daſelbſt ſeinen Geiſt in beſtaͤndigem Glauben an Chriſtum auffgegeben.
Helmoldus vnd Adamus Bremenſis meinen/ er ſey in einer Schlacht toͤdtlich verwundet/ vnd nach Wineta gebracht worden.
40. Koͤnig Haraldus aus Dennemarck nimbt Julin ein: Wird druͤber von Kaͤyſer Ottone 1. geſchlagen/ vnd mit ſeinem Sohne Suen Ottone zum Chriſtlichen Glauben genoͤtiget.
Crantz. lib. 4. Dan. c. 19. & lib. 2. Vand. c. 33.
Helms lib. 1. Chron. Slav. c. 9.
A. C. 980.
41. Die Juliniſchen bekom̃en Suen Otto den Koͤnig von Dennemarck dreymahl gefangen.
Da haben erſtlich die Juliner oder Wolliner bewieſen/ wie jhnen die verfluchte That Svenottonis/ die er an ſeinem Vater begangen hette/ zu Hertzen gienge/ vnd haben jhn/ da er mit einer Schiffarmee ankam/ in die Flucht geſchlagen/ auch in der Perſon gefangen bekommen/ vnd jhn nicht ehe loß gegeben/ biß er ſich mit ſo vielem Golde/ als er ſelbſt ſchwer war/ vnd ſo vielem Silber/ als jhn zweymahl auffwegen koͤnte/ loͤſete.
Die Schmahe gieng jhm ſehr zu Hertzen/ vñ er machete ſich zum anderen mahl auff/ ward aber zum andern mahl geſchlagen vnd gefangen/ vnd muſte ſich abermahl mit einem groſſen Gelde loͤſen/ daruͤber er viele Ecker/ vnd Waͤlder zuverpfanden genoͤtiget ward.
Er verſuchet es zum dritten mahl/ vnd kompt mit newen Schiffen an das Pommeriſche Geſtade an.
Aber da er eben zwiſchen der Mene vnd Ruͤgen lieget/ kompt einer von den Juliniſchen/ der der Daͤhniſchen Sprache kundig war/ vnd giebet ſich als einen Daͤhniſchen Mann/ in einem Kahne an/ vnd begehret in der Nacht zum Koͤnige/ als deme er was hochwichtiges zuſagen hette.
Der Koͤnig kompt an Bort/ zuvernehmen/ was er vorbringen werde.
Wird aber druͤber von den Boß- Knechten ertappet/ in den Kahn geworffen/ vnd eylfertig zum dritten mahl nach Julin gebracht.
Daß er aber auch auff dißmahl moͤchte erfreyet werden/ haben die Weiber in Dennemarck/ da ſonſt kein Mittel war/ Geld auffzubringen/ jhren Schmuck vnd Geſchmeide herfuͤrgebracht/ vnd jhren Koͤnig damit rantzionieret.
Darumb erlangeten ſie auch die Gnade vnd das Privilegium/ das ſie neben dem Maͤnlichen Geſchlechte zum gleichen Erbe gehen koͤnnen.
Endlich iſt gemelter Sven Otto gar aus dem Reiche von Erico iv. dem Koͤnige in Schweden gejaget worden/ vnd hat dieſes vielfaͤltiges Vngluͤck jhn zu letzt zu beſſeren Gedancken/ vnd zu warer Buſſe gebracht/ das er ſich wieder zu Chriſto gewendet/ vnd die Abgoͤtterey hat fahren laſſen.
Derowegen gewann er auch hinfort beſſeren Fortgang in allen ſeinen Sachen/ das er nicht alleine wieder zu ſeinem Koͤnigreiche gelangete/ ſondern auch in Engelland zum Koͤnige gekroͤnet ward/ wie ſolches die Hiſtorien außweiſen.
Mit den Julinern vnd Pommeren aber hat er nach ſeiner dritten Gefaͤngnus vnd Erfreyung beſtaͤndige Freundſchafft vnd Frieden gehalten.
Alle Vmbſtaͤnde dieſer Zeit geben etwas Nachrichtunge/ das der Chriſtliche Glaube zun zeiten Ottonis des Erſten in dieſen Pommeriſchen Landen mus bekand geweſen/ vnd bey vielen angenommen ſeyn.
Vnd ich zweifele faſt nichtes an den Fuͤrſten/ die damahls regieret haben/ das ſie nicht ſolten Chriſtiſch geweſen ſein/ theils/ wie ſchon erwieſen/ weil ſie mit den Chriſten wider die vnglaubige Hungern zu Felde zogen/ vnd mit jhnen in den Thurnieren/ da kein Heyde zugelaſſen ward/ ſich finden ließ/ theils/ weil aus Crantzio vnd anderen bekand/ dz Benno oder Bernhard/ ein Hertzog aus Sachſen/ Hertzog Hermanni Sohn/ Heilam oder Giſalam Fuͤrſt Wartislai Tochter geheurathet/ vnd mit jhr drey Soͤhne/ als Bruno/ Bernhard/ vnd Dithmar gezeuget hat.
Vnter welchen Bernhard dem Vater in der Regierung im Jahr mxj. folgete.
So war auch ſchon der Chriſtliche Glaube vnter den Wenden in der Marck vnd Mechelenburg vberall angenommen/ vnd die Juliner ſelbſt/ neben den anderen Pommeren/ trugen nicht ſchew fuͤr den Chriſtlichen Koͤnig Haroldum wider ſeinen vnglaubigen vnd abgefallenen Sohn Sven Otten das Schwerd zuergreiffen.
Es waren auch zu Hamburg/ Magdeburg/ Brandenburg/ Havelberg/ Altenburg vnd anderen oͤrtern vnterſchiedliche Biſchoffthuͤmber angerichtet/ die in bekehrung der Heydniſchen Slavoniſchen Voͤlcker ſehr gearbeitet haben.
Helmoldus ſaget außtruͤcklich/ daß das Ertzſtifft Magdeburg/ ſo Kaͤyſer Otto der erſte geſtifftet hat/ ſich biß an die Peene erſtrecket habe/ vnd inſonderheit das der Biſchoff von Aldenburg/ der hernach der Biſchoff von Luͤbeck genant iſt/ der Obotriter vnd Kitziner Land biß an die Peene vnd die Stadt Demmin verwaltet/ vnd das gantze Land der Wagren/ Obotriter vnd Kitziner/ das ſind Holſteiner/ Mechelburger vnd Vor Pommeren an der Peene/ mit Kirchen/ Prieſtern/ vnd Muͤnchen erfuͤllet/ vnd an ſtatt des Zehenden von jedem Pfluge eins Maſſe/ oder Scheffel Korn vnd x. Knocken Flachs/ vnd xij.
Silberne Pfennige genommen habe.
Jnſonderheit iſt auch zu mercken/ was Helmoldus aus Magiſtro Adamo/ dem Hamburgiſchen Geſchichtſchreiber/ anziehet/ das da in der Slavoniſchen oder Wendiſchen Nation/ die nemlich am Balthiſchen Meere vnd daherumb wohnete/ xviij. Gemeinen waren/ die man Pagos oder groſſe Dorffſchafften nennete/ alle/ außgenommen drey Nationen/ zum Chriſtlichen Glauben bekehret ſeyn.
Gemelter Adamus Bremenſis bezeuget auch/ das Adelbert der erſte Biſchoff zu Magdeburg viele Slavoniſche Voͤlcker vnter Ottone 1. bekehret habe.
42. Der Chriſtliche Glaube iſt zun Zeiten Kaͤyſer Ottonis vberall in den Pommeriſchen vnd anren Laͤndern bekand geweſen.
Cranz. lib. 4. Sax. c. 20.
A. C. 1011.
Helm. l. 1. Chron. Slav. c. 14. Adam.
Brem. hiſt. Eccl. lib. 2. c. 7. & 17.
43. Der Chriſtliche Glaube faͤnget bey der Wendiſchen Nation zun Zeiten Ottonis des andern vnd dritten vnter Bilung vnd ſeinen Soͤhnen zuwancken/ vnd leidet Noth.
Aber dieſe Thuͤr in vnſerem vnd dem benachbarten Lande iſt Chriſto vnd dem Evangelio bald verſchloſſen worden.
Dann nach Ottonis des erſten todte/ als er im Jahr cmlxxiij. verſtarb/ vnd ſein Sohn Otto II. nach jhm regierete/ vnd mit den Saracenen in Jtalien zuthun hette/ haben die Slaven vnd Wenden ſich auffs newe zuſammen gethan/ vnd ob ſie woll anfaͤnglich durch die Teutſche Obriſten hart im Jahr dcccclxxviij. geſchlagen wurden/ dennoch die beyde Biſchofliche Staͤdte/ Brandenburg vnd Havelberg/ vier Jahr hernach erobert/ viele Volckes/ vnd vnter jhnen beyde Biſchoffe Dithmamarum zu Brandenburg/ vnd Vdonem zu Havelberg vmbgebracht/ die Todtengraͤber beraubet/ alles gepluͤndert/ vnnd viele Muthwillen geuͤbet:
Nebenſt jhnen griff auch Mißkaw der Litzikawker oder Loytzer vnd Obotriter/ das iſt/ der Pommeren vnd Mechelenburger Fuͤrſt/ der es mit dem Kaͤyſer/ als ein getauffeter Chriſt/ bißher gehalten hette/ zur Wehre/ fiel vom Chriſtlichen Glauben ab/ gieng biß an Hamburg/ eroberte ſolche Stadt/ verjagete Biſchoff Adelgadum/ vnd verbrandte nicht alleine daſelbſten/ ſondern vberall im Lande/ vnd inſonderheit zu Calben die Kirchen mit Fewre/ vnd wolte den Chriſtlichen Glauben gantz in dieſen Laͤndern ausrotten.
Giſelarius aber der Ertzbiſchoff von Magdeburg fuͤhrete mit Hilleward dem Biſchoff von Halberſtadt/ vnd etlichen Teutſchen Fuͤrſten/ ein anſehenlich Heer/ im Nahmen des Kaͤyſers/ zuſammen/ eroberte erſtlich Brandenburg/ lieferte darnach den Slaven/ die ſich auch zuſammen gezogen hetten/ eine Feldſchlacht/ erſchlug jhrer bey dreyſſig tauſent Mann/ vnd brachte alles wieder in den vorigen Stand.
A. C. 978. & 978. Pomar. Chron. Magd.
Angel. lib. 2. annal. Brandeb. G. Fabric. lib. 3. rer. Sax. ad ann. 982. Crantz. l. 4. Sax. c. 19.
A. C. 983.
Deſſen vngeachtet macheten die Slaven ſich abermahl an Brandenburg/ vnd gewoñen ſolche Stadt.
Bilung auch/ Witzlaffen/ oder wie etliche ſchreiben Mitzlaffen oder Mitzkaffen Sohn/ ein Fuͤrſt oder Koͤnig vber die Obotriter vnd Pommeren/ der von der Weyſſel biß in Hollſtein regierete/ wie Crantzins vnd andere zeugen/ namb wider den Gebrauch der domahligen Chriſtlichen Religion/ zu welcher er von Wagone dem dritten Biſchoff von Altenburg gebracht war/ Hodicam ſeine Tochter/ die er von gemelten Biſchoffes Wagonis Schweſter/ nebenſt zween Soͤhnen Nacon vnd Siderich gezeuget/ vnd welche aus verguͤnſtigung jhres Mutter Bruders Wagonis in jhrer zarteſten Jugend im Kloͤſter der Stadt Mechelnburg Ebtißin war geworden/ aus dem Kloſterſtande/ vnd verheurathete ſie Bolizlao einem Pommeriſchen Herren.
Jmgleichen ſtewrete er die andere Kloſter Jungfrawen entweder anderen Soldaten aus/ oder verſchickete ſie zu den benachbarten Rugianern/ vnd Wilzen/ daß alſo das Mechelenburgiſche Jungfrawen Kloſter gar oͤde vnd wuͤſte gemachet ward.
Stieß auch ſein Weib/ Wagonis Schweſter/ von ſich/ vnd entwandte den Zehenden den Geiſtlichen liſtiglich/ entzog ſich aber dennoch der Chriſtlichen Religion nicht gaͤntzlich.
Vnd dieſes thaͤte er alles aus anſtifftung ſeines aͤltiſten Sohns Micißlaffen/ welchen er mit ſeinem Weibe Medea gezeuget hatte.
Helm. l. 1. Chron. Slav. c. 13. 14. & 15.
Hierauff begab ſich Kaͤyſer Otto III. im Jahr dcccclxxxvj. wider die Slaven zu Felde/ ſchlug ſie zweymahl/ als im Julio vnd Septembri gar hart/ vnd verlohr zwar in der erſten Feldſchlacht Diederich den Biſchoff von Werben/ aber in der andern demuͤtigete er ſie ſo ſehr/ das ſie ſich ſeinem Willen vntergeben muſten.
Gleichwol waren ſie damit nicht geſtillet/ ſondern fuͤnff Jahr hernach verſchwuren ſie ſich auffs newe wider die Teutſchen vnd Chriſten/ vnd muſte Kaͤyſer Otto der dritte noch einen zugk wider die Obotriter/ Loytzer vñ Wiltzer vornehmen/ hoͤrete auch nicht auff ſie zuverfolgen/ biß ſie ſich ergaben/ vnd hinfort in Ruhe zuſtehen anlobeten:
Bekamb auch die Stadt Brandenburg an der Havel/ die etliche Jahr in den Haͤnden der Slaven wiederumb geſtanden war/ durch Chiezonis/ eines Grafen von Quedlinburg/ der ſich bey jhnen wider ſeine Feinde die Sachſen auffhielt/ mit Verraͤhterey ein/ vnd befeſtigete ſolche Stadt beſter maſſen:
Daruͤber warden die Loyzer ſehr geſchwechet/ vnd da ſie nichtes an jhren Feinden zu Lande haben konten/ ſetzeten ſie ſich eines Theils zu Schiffe/ raubeten allenthalben an den Meerkuſten vnd Vfern/ vnd inſonderheit beym Außfluß der Oder/ was ſie konten/ ſich beſter maſſen zurechen.
44. Kaͤyſer Otto III. bringet die Slaven ein vnd das ander mahl zum Gehorſamb.
Sie aber/ ob ſie wol durch ſolche Kriege ſehr geſchwaͤchet waren/ legen gleichwol die Waffen nicht nieder.
Barthold.
Bunting.
Funcc. Crentz. bem. Fabric.
Angel.
ad ann. 986. A. C. 991. & 993.
45. Loyzer ſtehen den Boͤhmen wider die Polen bey zu Kaͤyſer Ottonis III. Zeiten.
Es entſtand aber eben zu der Zeit ein Krieg zwiſchen Bolislaff dem Hertzogen von Boͤhmen vnd Mießko dem Polniſchen Hertzog.
Wie nun die Lutitij oder Loyzer mercketen/ das der Kaͤyſer den Polen huͤlffe zuſchickete/ gedachten ſie/ es were nicht rathſamb/ jhre alte Bundsgenoſſen die Boͤhnen zu verlaſſen/ vnd kamen jhnen/ wie Dithmarus zeuget/ mit einer anſehenlichen Macht zu huͤlffe.
Doch ward der Handel in der Guͤte auffgegriffen vnd beygeleget:
Worin doch die Lutitij kaum willigen wolten/ weil ſie eine groſſe Feindſchafft wider den Kaͤyſer gefaſſet hetten:
Dithm. l. 4. Chron.
46. Kaͤyſer Otto III. giebet Hertzog Bolislaffen in Polen den Koͤniglichen Titul/ vnd vergoͤnnet jhme/ das er die Pom̃eren/ Wenden/ Preuſſen vnd Reuſſen zu ſeinem Gehorſam bringe.
Solche Feindſchafft aber hat ſich kurtz hernach noch hefftiger vermehret.
Dann als Kaͤyſer Otto der dritte/ ſo wol vmb anderer Vrſachen/ als das Grab des Biſchoffs Adelberti/ der von den Preuſſen newlich erſchlagen war/ zubeſuchen/ weil bey demſelben viel Mirackel ſich ſollen begeben haben/ in Polen verreiſet war/ hat er Hertzog Bogislaffen/ Hertzog Miesken Sohn/ Koͤnigliche Wuͤrde/ vnd Titul ertheilet/ jhme den Tribnt/ damit etwa die Polen dem Reiche verhafftet waren/ erlaſſen/ vnnd vergoͤnnet/ das er die Pommeren/ Wenden/ Preuſſen/ vnd Reuſſen zu ſeinem Gehorſamb mit allen Kraͤfften braͤchte/ vnd hinfort ein trewer Freund vnd Bundsgenoſſen vnd ein Glied des Roͤmiſchen Reichs were.
Dieß iſt das Recht/ dz die Polniſche Koͤnige vnd Hertzogen an Pommeren/ verſtehe Hinter Pom̃eren/ erſtlich entpfangen haben.
Welches ſie doch ſchwerlich haben außfuͤhren koͤnnen; Dann ob wol gemelter Bolißlaff im Jahr mxiij. einen Zugk wider die Caſſubiſche Pommern fuͤrnahm/ vnd von jhnen nicht Tribut/ ſondern annehmung der Chriſtlichen Religion erforderte/ vnd ſonſt gar ſaͤuberlich mit jhnen fuhr/ ſo hat er dennoch die Grentzen ſeines Gebietes nicht weiter/ als an das Dorff Slup in Hinter Pommeren erſtrecken koͤñen.
Zweifels ohne hat er an den Pommeriſchen Fuͤrſten/ die doch nicht genant werden/ vñ den Lutitiern/ groſſen Wiederſtandt gefunden/ das er nicht weiter hat hinein brechen koͤnnen.
Derſelbe aber kan wenig außrichten.
A. C. 1000.
A. C. 1013.
Vnterdeſſen kompt Heinricus der Ander/ ein Beyer Fuͤrſt/ im Jahr mij. zur Kaͤyſerlichen Hoheit.
Der nimpt alsfort einen zugk wider die Wiltzen oder Vor Pommern fuͤr/ kompt auch biß an jhre Graͤntze: Wird aber vom einfallenden naſſen Wetter zuruͤck gehalten.
Drumb ſtellet er einen Convent zu Werben an der Elbe an/ vnd bringet die Slavoniſche Nation in etwas wider zu frieden/ das ſie eines Theils ſich zum Chriſtenthumb auffs new bekenneten/ vnd ſich zum zehenden/ welcher jhnen ein Stachel in den Angen war/ widerumb verſtuͤnden.
Vnd ob wol vuſere Lutitier/ die den Strich von Vor Pommeren biß an die Laußnitze hinan bewohneten/ von jhrem Heydniſchen Aberglauben nicht ablaſſen wolten/ ſo hat er jhrer Dienſte dennoch gebrauchet/ als er wider Koͤnig Bolißlaff/ der dem Reiche in ſeiner newen Wuͤrde zu nahe treten wolte/ einen Krieg vorhette.
47. Kaͤyſer Heinricus II. verſuches es wider die Wiltzen in Vor- Pommeren erſtlich mit der ſtrenge/ hernach mit gute.
A. C. 1002.
Dithm. lib. 6. Chron. Helmold. l. 1. Chron. Slav. c. 18.
48. Die Loyzer oder Lutitier ſtehen Heinrico II. dem Kaͤyſer wider Polen bey/ ob ſie noch woll Heydniſch waren.
A. C. 1006.
Dann es haben/ wie Dithmarus der Biſchoff von Merſeburg im ſechſten Buch ſeiner Chronicken meldet/ die Lutitier/ ſo das mahl freye Leute/ vnd vnter keines Ober Herren Gebiethe waren/ mit dem Kaͤyſerlichen Volck an der Oder ſich zuſammen gethan/ hernach das Lager bey dem Fluß Bober/ welcher ſonſt auff Lateiniſch Caſtor heiſſet/ auffgeſchlagen/ mit den Kaͤyſerlichen wider alles beginnen der Polen/ die bey Croſſen ſich gelagert hatten/ vbergeſetzet/ die Feinde in die Flucht getrieben/ vnd ſie biß an die Aptey Meſeritz/ vnd faſt biß an Polen hinan verfolget/ das alſo Bolißlaff/ der Hertzog von Polen/ wie jhn Dithmarus nennet/ vmb Friede zu bitten genoͤtiget ward/ welchen er auch entlich erhalten hat.
Aber ſolcher Friede daurete nicht lange:
Dañ da der Kaͤyſer zu Regensburg die Oſterfeyer begieng/ ward jhme von den Lutitiern/ vnd anderen/ zu wiſſen gethan/ wie Bolißlaff auffs newe einen Krieg vorhette/ vnd ſchon ins Magdeburgiſche Gebieth eingefallen were/ vnd das Land verwuͤſtete/ auch Zerbſt vnd andere oͤrter eingenommen/ endlich auch Bauzen belagert/ vnd zur Auffgabe genoͤtiget hette.
Da hat nun der Kaͤyſer viel zuthun gehabt/ ehe ein Friede iſt wider getroffen worden.
Doch daurete der auch nicht lang/ vnd muſte Kaͤyſer Heinrich zum dritten mahl wider die Polen/ die ins Reich biß an Meiſſen vnd Merſeburg/ ja auch biß in Boͤhemen hinein giengen/ einen Krieg fuͤrnehmen.
Darin hette er nun abermahl die Lutitier bey ſich/ welche jhm getrewen Beyſtandt in der Schleſien vnd in Boͤhemen leiſteten.
Aber als ſie von dannen wieder herauß gefuͤhret wurden/ vnd einer aus Marggraff Hermans Regimentern jhre Fahne/ darin eine Heydniſche Goͤttin abgebildet war/ mit einem Steine ſchimpfsweiſe verletzete/ haben ſie ſolches dem Kaͤyſer mit ſchmertzen geklaget/ vnd alſo xij. Talent erlanget/ das Bilde in der Fahne wieder außzubeſſeren.
Hernach da ſie bey Wurtzen vber die Muͤldaw/ die ſich ergoſſen hatte/ vberſetzen wolten/ iſt jhnen die andere Fahne/ darin auch ein Abgoͤttiſch Bilde einer Goͤttin formieret war/ nebenſt fuͤnfftzig der jhrigen vom Strom ergriffen/ verſeuffet vnd verſencket worden.
Dieſes alles nahmen ſie fuͤr ein boͤß Zeichen an/ vnd wolten ſich von des Kaͤyſers Dienſten loß wircken/ vnd ſich nach Hauſe begeben.
Sind aber gleichwol das mahl noch bey der Kaͤyſerlichen Armee geblieben.
Die andren Lutitier/ die zu Hauſe geblieben waren/ haben vnterdeſſen auch nicht gefeyret/ ſondren ſind den Polen/ wie Dithmarus ſaget/ eingefallen/ vnd haben das Land ſehr verwuͤſtet/ woruͤber ſie doch einmahl hundert der jhrigen eingebuͤſſet haben.
Dithm. lib. 7. Chron.
Bald darauff hat dickgemelter Bolißlaff aus Polen im Jahr mxvij. einem Fuͤrſten aus Reuſſen/ Vludomiri Sohne/ ſeine Tochter verheurathet/ vnd mit derſelben Reinbernerum/ einen from̃en Biſchoff von Collberg/ wie jhn Dithmarus nennet/ in Reuſſen abgeſandt.
Dieſer Reinberner iſt zu Haſſeken im Dorff gebohren/ vnd dermaſſen fleißig erzogen worden/ das er der Biſchoflichen Wuͤrde werth geachtet ward.
Zu welcher als er auch/ zweifels ohne durch des Koͤniges von Polen zuthun/ der den Chriſtlichen Glauben ſchon bekandte/ gelangete/ hat er die Abgoͤttiſche Tempel in Hinter Pommern zerſtoͤret vnd verbrandt/ vnd mit ſeinen Predigten groſſen Nutzen geſtifftet.
Dieſer Hinter Pommeriſche Biſchoff/ den Dithmarus der eben zu dieſer Zeit gelebet hat/ vnd im Jahr mxviij. geſtorben iſt/ Præſulem ſalſæ Cholber genſis nennet/ iſt endlich aus bloſſem verdacht/ als wenn ers mit des Reußiſchen Koͤniges Sohne wider den Vater hielte/ ins Gefaͤngnus geworffen/ darin er auch ſein Leben Chriſtlich geendet hat.
Adamus Bremenſis gedencket vmb dieſe zeit eines Biſchoffs/ Reginberti/ den der Ertzbiſchoff von Bremen Libentius in der Slavoner Land das Evangelium zu predigen geſand hat.
Ob nun dieſer eben des Dithmari Reinbernerus ſey/ kan ich nicht eben wiſſen.
Sonſten gedencket dieſes Reginberti oder Reinberti auch die Hiſtoria der Ertzbiſchoͤffe zu Bremen/ vnd ſaget/ das gemelter Libentius/ wie auch ſeine Vorfahren/ offtermahlen zu den Slaven Prediger vnd Biſchoͤffe geſand haben/ die jhnen das Evangelium verkuͤndigeten/ vnd jhrer viele tauffeten.
Vnd ob wol die Slaven wegen gar zu groſſer Laſt des Zehenden vnd anderer Forderung/ die jhnen in jhrem newen Chriſtenthumb auffgeleget ward/ ſich ſchwuͤrig bezeigeten/ vnd wiederumb zu jhren Goͤtzen vmbtraten/ vnd ſich mit den Sachſen in die Haar legeten/ ſo hat dennoch Libentij Nachfolger im Ertz- Biſthumb Bremen Vnevanus Frieden zwiſchen den Sachſen vnd Slaven gemachet/ vnd/ nach abſterben des Slavoniſchen Biſchoffs Reinberti/ Bennonem/ einen vernuͤnfftigen Mann aus Hamburg/ an ſeine Stelle verordnet/ der viele Frucht mit predigen geſtifftet hat.
Aus dieſem allen ſehen wir nun/ wie zu dieſer Zeit ſchon lange zuvor/ ehe Biſchoff Otto von Bamberg in diß Land gekommen iſt/ die Chriſtliche Religion ſo wol in Vor- als Hinter Pom̃eren iſt geprediget worden.
Wie aber dieſelbe wiederumb in abnehmen gekommen ſey/ wird man in etwas aus dem nachfolgenden zuerſehen haben.
49. Collberg hat ſchon im Jahr 1017. einen Chriſtlichen Biſchoff/ Reinbernerum/ von Haſſeken buͤrtig.
Dithm. lib. 7. Chron. pag. 104. A. C. 1017.
A. C. 1018.
Adam. Bremenſ. lib. 2. hiſt. Eccl. c. 32.
Hiſtor.
Arthiep. Brem. edita opera Lindenbrushij pag. 17.
50. Meſtiboy der Mechelbuͤrger vnd Pommeren Fuͤrſte/ weil er von Dieterich dem Marggrafen fuͤr einen Wendiſchen Hund geſcholten/ vnd jhme ein Teutſch Fraͤwlein aus Sachſen verſaget ward/ verjaget gemelten Marggraffen aus ſeinem Lande/ vnd verlaͤſſet den Chriſtlichen Glauben mit der gantzen Wendiſchen Nation.
Doch bekennet er ſich im Alter wieder zu demſelbigen/ vñ wird deſſentwegen von ſeinen Vnterthanen verjaget.
A. C. 1023. Helmoldus lib. 1. Chron. cap. 16.
Nach Bilungs todte regierte ſein Sohn Micißlaff in der Koͤniglichen Reſidentz Stadt Rethra/ die nach der erſten Verſtoͤrung wieder auffgerichtet war/ zwiſchen der Peene vnd Tollenſe/ vber die Mechelenburger vnd Pommeren.
Vnd weil er gute Freundſchafft mit Kaͤyſer Heinrico II. hette/ ſchickete er ſeine beyde Soͤhne Meſtiboy vnd Mizdraff mit tanſend Pferden demſelben zu/ da er in Welſchland wider die Saracenen einen groſſen Feldzug fuͤrhette.
Meſtiboy hette ſich in Bernhardi/ Hertzogen von Sachſen/ Tochter oder Enckelin verliebet/ ehe er ſich mit in dieſen Zugk begab/ vnd hette auch von Bernhardo/ der jhn hoch achtete/ deſſenthalben zuſage erlanget.
Aber als er wider zu ruͤcke kam/ vnd die Braut abholen wolte/ iſt dieſelbe jhm vorenthalten/ weil Dieterich der Margraff von Brandenburg dafuͤr achtete/ man ſolte ſein Oehmichen/ als ein Teutſch Fuͤrſtlich Fraͤwlein/ kemem Wendiſchen Hunde geben.
Mercke/ das er nicht ſaget/ einem Heydniſchen/ ſondern Wendiſchen Hunde.
Aber dieſer Hund/ ſaget Meſtiboy darauff/ ſol ſo beiſſen vnd bellen/ das mans vberall hoͤre/ vnd fuͤhle.
Vnd da Hertzog Bernhard durch ſeine Legaten jhm endlich die Tochter antragen ließ/ antwortete er/ es ſolte die Schmahe vnd der Schimpff dem Marggraffen durch den Halß dringen.
Verband ſich darauff zu Rethre mit den Pommeren vnd der gantzen Oſtwendiſchen Nation; Fiel dem Marggraffen ins Land/ erhielt einen treflichen Sieg wider jhn/ noͤtigete die Stadt Brandenburg zur Auffgabe vnd pluͤnderte ſie biß auffs euſſerſte.
Die Wenden riſſen alle Kirchen in den grund/ weiheten Sanct Marien Kirch auffm Harlungerberg/ jhrem Abgotte Triglaff ein/ vnd verjageten alſo Dieterich den Marggraffen/ das er zu Magdeburg die gantze Zeit ſeines Lebens/ als ein Thumbherr/ im Elende zubringen muſte.
Ja es verſchwur Meſtiboy gaͤntzlich den Chriſtlichen Glauben/ mit dem vorgeben/ er koͤnte die ſchwere Buͤrde vnd Auflagen/ ſo die Geiſtlichen dem Lande auflegeten/ nicht ertragen.
Die Prieſter vnd Muͤnche/ die er nicht toͤdtete/ wie er denn vber lx. allein zu Altenburg hat hinrichten laſſen/ vertrieb er/ vnd verbannete ſie aus dem Lande.
Zu ſeiner Zeit auch machten die Juliniſchen dieſes Geſetz/ das keiner von frembden Kaufleuten hinfort der Chriſtlichen Religion meldung thun ſolte.
Doch hat dieſer Meſtiboy endlich im Alter ſich wider zum Chriſtenthumb gewendet:
Aber die Pommeriſche Lutitier ſind dermaſſen verbittert geweſen/ das ſie jhn vnd Mitzlaum/ wie Dithmarus ſaget/ deßwegen aus dem Lande verjageten/ vnd er bey den Bardiſchen/ wie Helmoldus zeuget/ vielleicht zu Bardewick in Sachſen/ ſein Leben zubringen muſte.
Vnd iſt alſo der Chriſtliche Glaube gantz auff diſſeit der Elbe verloſchen/ vnd die Mechelnbuͤrger richteten nach der Heydniſchen Lutitier Manier das Aberglaubiſche Weſen wiederumb an/ riſſen alle Kirchen in jhrem Lande nieder/ vnd wolten hinfort ſo freye Leute ſein/ wie die Lutitier/ die keinen Fuͤrſten vber ſich leyden koͤnten/ wie noch wol die anderen Pommoren thaten/ ſondern alles mit gemeiner beliebung ordneten vnd anſtelleten.
Dithm. lib. 8. Chron. p. 106.
Wehrender Zeit kam Conradus der Ander/ Hertzog aus Francken/ nach Heinrico dem Andren im Jahr mxxiv. zum Kaͤyſerthumb.
Damahls regierten vber die Slaven/ Anadrog/ Gneus (davon noch Gnoyen den Nahmen hat) vnd Vdo oder Otto/ des Meſtiboyen Soͤhne.
Otto weil er nicht gut Chriſtiſch war/ ward von einem Sachſen meuchelmoͤrdiſcher weiſe erſchlagen.
Drumb reiſſet ſein Sohn Gottſchalck/ als er ſolchs hoͤret/ im Grim̃ von Luͤnenburg/ aus da er zur Chriſtlichen Schuel gehalten ward/ kompt zu den ſeinigen/ ſamblet ein maͤchtig Volck/ faͤllt in der Sachſen vnd Holſteiner Land hinein/ vnd thut den Chriſten allenthalben groß Leyd an:
Doch bekehret er ſich letzlich wieder zu Chriſto/ vnd bringet faſt das dritte Theil derſelben zur Erkaͤntnus der Warheit/ die zur zeit ſeines Groß- Vaters Meſtiboy abgefallen waren.
51. Bey Kaͤyſer Conradi II. Zeiten fallen die Mechelnburger in Sachſen vnd Hollſtein; Die Lutitier in die Marck/ vnd verfolgen die Chriſten ſehr: Werden aber durch Kaͤyſer Conradum gedemuͤtiget.
A. C. 1024.
Helm. l. 1. c. 19. Cranz. lib. 2. Vand. c. 46. Adam Brem. lib. 2. hiſt. Eccl. c. 48. G. Fabric. lib. 2. rer. mem. Sax. ad ann. 1035.
Abbas Stadenſ. in Chron.
Aber die Lutitier ruhen vnter deſſen nicht/ ob wol jhnen von allen ſeyten hefftig zugeſetzet ward.
Jn der Marck ſpringen ſie den Wenden bey/ die Marggraff Dieterichen verjaget hetten/ vnd kom̃en mit jhnen biß an Werben hinan/ nehmen auch ſolche Stadt ein/ vnd verſtoͤren ſie in den Grund:
Vnd Kaͤyſer Conrad hat viel mit jhnen zuthun/ ehe ſie geſtillet werden.
Worbey dieſes zumercken/ was Wippo ein Alter Scribent/ der das Leben Kayſers Caroli II. beſchrieben hat/ vermeldet/ das/ als gemelter Kayſer gerne wiſſen wolte/ welches Theil den Frieden/ ſo zwiſchen den Chriſtlichen Sachſen vnd Heydniſchen Lutitiern etliche Zeit gepflogen war/ zu erſt gebrochen hette/ jedes Part die Schuld auff das andere geworffen/ vnd ſich zum Kampffe ſolcher maſſen außgefordert haben/ daß ein Sachſe mit einem Lutitier zuſamen gehen/ vnd die Gerechtigkeit der Sachen mit dem Degen erforſchen ſolte.
Der Lutitier aber hat vberhand behalten/ vnd die ſeinigen durch ſolchen Sieg ſo mutig gemachet/ daß ſie drauff mit hellem hauffen die Sachſen angefallen hetten/ wann nicht der Kaͤyſer perſoͤnlich dabey geweſen were/ vnd es verhindert hette.
Welcher dann auch/ jhren Einfall hinfort zuverhuͤten vnd zuverwehren/ dz Schloß Werben gar ſtarck erbawet/ es mit ſtarcker Beſatzung beleget/ die Sachſen zur Tapfferkeit wider die Erb Feinde angemahnet/ vnd ſich drauff in ſein Francken begeben hat.
Aber folgendes Jahr bekom̃en die Lutitier das Schloß Werben mit Liſt ein/ macheten die Beſatzung drinn nieder/ vnd hauſeten ſo vbel/ das der Kaͤyſer auffs newe mit einem Heere an die Elbe ſich herunter machete/ an einem Orte/ da ſichs die Feinde zum wenigſten vermutheten/ hinuͤberſetzete/ ſie weit zu ruͤcke trieb/ vnd mit allgemeiner verwuͤſtunge des Landes ſie dahin noͤtigete/ das ſie auffs newe Contribution/ ſo ſie den vorigen Kaͤyſern gegeben hetten/ verheiſſen muͤſſen.
Mercklich iſts/ weil etliche von den Heydniſchen Lutitiern ein Crucifix verſtuͤmmelt hetten/ das der Kaͤyſer/ laut gemelten Wipponis Gezeugnus/ gar zu hefftig wider die gantze Nation hat verfahren wollen/ vnd alle/ die er vberkommen/ alſo an Haͤnden/ Fuͤſſen/ Augen vnd Naſen alſo zugerichtet hat/ wie ſie zuvor dem Crucifix gethan hetten.
VVippo de vita Conr ad.
Saliq. ex rccenſ.
J. Piſtor. p. 439.
A. C. 1034.
A. C. 1035.
Mit den Polen hetten die Pommeren dißmahl noch mehr zuthun.
Dann Koͤnig Mitzlaff/ Boleßlai Sohn/ namb ſich gantz vor/ gantz Pommern zu bezwingen/ hette auch bey ſich drey Hungariſche Fuͤrſten/ Andream/ Belam/ vnd Leventam/ Koͤnig Ladißlai Calvi Soͤhne/ welche fuͤr jhren Vetter Petrum/ als er das Reich jhnen entzog/ vorfliehen muͤſte.
Mit dieſen/ vnd mit einem gantzen Heere/ fellet er im Jahr mxxvj. in Hinter Pommeren ein/ erſchlaͤget den Pommeriſchen Fuͤrſten/ der ſich wider jhn ſetzete/ in einem Treffen/ vnd bringet das gantze Pommeriſche Heer in die Flucht/ vnd nimbt alſo alles hinweg/ was zwiſchen der Weyſſel/ der Bra/ vnd der Perſante lieget.
Solchs giebt er Belæ dem Hungariſchen Fuͤrſten zum Brautſchatz mit/ vnd verlobt jhm ſeine Tochter.
Derſelbe hat es auch bey xxxv. Jahren ein/ vnd leget einen guten Grund des Chriſtlichen Glaubens vnter den Caſſubiſchen/ vnd benachbarten Pommeren/ biß entlich ſein Bruder Koͤnig Andreas jhn zu ruͤck berieff/ vnd mit jhm das Koͤnigreich theilete.
Vnd es ſind noch heutiges Tages Nachrichtungen in Hinter Pommeren/ das Hungeren drin muſten geweſen ſein/ dann wenn ſie einen groſſen vnd ſtarcken Menſchen ſehen/ nennen ſie jhn einen Huͤnen/ wie alſo die Hungern zu der zeit genennet ſein/ vnd zeiget man annoch bey meiner Vater Stadt Coͤßlin einen Huͤnenberg/ der doch zuvor viele groͤſſer/ als jetzund/ geweſen iſt/ in welchem vor dieſem das groſſe Meßingiſche Horn/ das die Waͤchter des Nachtes blaſen/ vnd ein groſſes Schwerd/ vnd ſonſt groſſe Menſchen Knochen ſind gefunden worden.
Sonſten finde ich auch Nachrichtungen von Huͤnen oder Rieſen in Vor Pommeren.
Dann da die Greiffswaldiſchen im Jahr mdxciv. in der Buggenhagen Guͤter/ auff jhre verguͤnſtigung/ durch die Steinmetzen etliche groſſe Feltſteine aus den Huͤgeln/ oder wie ſie ſonſt genennet werden/ Huͤnengraͤbren/ kleuben vnd abſchlichten lieſſen/ funden dieſelbe etliche Menſchliche Coͤrper/ die noch gantz waren/ vnd theils xj. theils auch wol xvj. Schuh lang/ in einer Ordnung lagen/ alſo das dazwiſchen in einer Ordnung/ Kruͤge mit Erde gefuͤllet ſtunden.
Wie aber die Steinmetzen an einen andren Steinhauffen/ dem vorigen gleich/ kamen/ vnd denſelben auch verſuchen wolten/ ſol ſich/ jhrem vorgeben nach/ ein Getum̃el/ als wenn etwas mit Schluͤſſelen vmb ſie herrauſchete vnd tantzete/ haben vermercken laſſen/ das ſie daſelbſt nicht mehr haben graben koͤnnen.
Bela ein Hungriſcher Fuͤrſte/ der hernach Koͤnig in Hungern geworden iſt/ regieret bey xxxv. Jahren in Hinter- Pommeren.
A. C. 1026.
Hermann.
Contract. in Chrona.
Cromer. lib. 4. Chron. Polon.
A. C. 1061.
Joach. VVedel. in Chron. Pom.
ad ann. 1594.
Nach dieſem erhebet ſich vnter den Lutitiern oder Wilzen eine jnnerliche groſſe Auffruhr/ dadurch ſie ſehr ſind geſchwaͤchet worden.
Jhrer waren vier Nationes/ wie ſchon droben gedacht iſt/ als die Riaduri oder Redarij oder Tollenſer zwiſchen der Peene vnd Oder; Vnd die Kiziner vnd Circipaner/ zwiſchen der Peene vnd Warne.
Die Riadurer nun vnd die Tollenſer/ wolten ſich wegen des Tempels jhres Abgotts Radegaſt/ in der Stadt Rethre/ den andren vorziehen/ vnd ſich hoͤher vnd edeler/ als die Circipaner vnd Kyziner halten.
Dieſe aber gedachten ſolches nicht zu gedulden/ er griffen die Waffen/ vnd wolten jhre Freyheit mit Gewalt vertheidigen.
Alſo kam es zu einem Treffen.
Vnd wurden die Riadnrer vnd Tollenſer bey drey mahl in die Flucht geſchlagen.
Solches ſchmertzete ſie ſo ſehr/ daß ſie wider jhre eygne Landsleute Canutum den Koͤnig aus Dennemarck/ Hertzog Bernhard aus Sachſen/ vnnd Gottſchalck der Mechelburger oder Obotriter Fuͤrſten/ zu huͤlff rieffen/ vnd bekamen von jhnen ein groß Volck/ daß ſie auff jhren Vnkoſten ſechs Wochen vnterhielten.
Damit ſchlugen ſie endlich die Circipaner vnd Kiziner/ vnd brachten ſie ſo weit/ daß ſie mit xv.
Tauſent Marck Friede kauffen muͤſten.
53. Vnter den Lutitiern oder Wilzen ethebet ſich eine groſſe jnnerliche Auffruhr:
Vnd ruffen etliche wider die anderen die Daͤhnen/ Sachſen vnd Mechelenburger zu huͤlffe.
Helm. lib. 1. c. 21. Ad. Bremenſ. lib. 3. cap. 24.
Eben zu der Zeit wolte Canutus/ der Koͤnig von Dennemarck/ vnd ſein Schwieger-Sohn Godſchalck/ der Fuͤrſt von Mechelenburg/ an den Julinern Ehre einlegen/ die vor deme bey drey mahlen Suen- Otten/ Canuti Vater/ gefangen/ vnd Chriſto die Thuͤr in jhrer Stadt nunmehr mit jhren Edicten verſperret haͤtten.
Setzeten ſich derowegen zu Schiffe/ vnd fielen jhre Stadt auffs hefftigſte an/ koͤnten aber wenig damit außrichten.
Ja es fiel auch Magnus/ der nach Canuto dem andren vnd dritten vber Dennemarck vnd Norwegen zugleich regierte/ durch Juͤtlandt vnd Holſtein in dieſe vnd benachbarte Laͤnder herein/ erſchlug Fuͤrſt Ratibor/ deſſen auch Adamus Bremenſis vmb dieſe Zeit gedencket/ vnd ſaget/ das er ſey ein Chriſt geweſen/ in einem Treffen mit xl. tauſent Mann/ vnd da deſſen acht Soͤhne/ die er nach ſich verließ/ jhres Vatern Todt an den Daͤhnen wieder rechen wolten/ ſind dieſelbe auch alle fuͤr dem Feinde geblieben.
Nichtes deſto weniger als Magnus der Koͤnig zuruͤck gieng/ fielen ſie jhm wieder in Juͤtlandt hinein/ vnd verwuͤſteten ſolches Landt ſehr/ biß endlich nach noch einem Treffen/ darin xv. tauſent der Slaven geblieben ſind/ Friede zwiſchen beyden Theilen geſtifftet worden.
54. Die Daͤhnen vñ Mechelenburger fallen Julin an/ vnd erſchlagen Fuͤrſt Ratibor mit acht Soͤhnẽ.
Bleibt aber nicht vngerochen.
Crane lib. 2. Vand. cap. 47.
Adam. Brem. lib. 2. hiſt. eccl c. 53. & 59. Pontan. lib. 5. rer. Dan. pag. 177 ex Chron. Norvag.
& aliis.
55. Die Wendiſche Nation uͤbet groſſe Tyranney auffs newe an dẽ Chriſten/ wil dẽ Sachſen nach Hertzog Bernhardi Todte nicht mehr Tribut geben/ auch von den Mecheldurgiſchen Fuͤrſten nicht mehr wiſſen/ ondern erwehlet Critonem einen Lutitier/ oder ja einen Ruͤgianer *
Nicht lang hernach verſtarb Hertzog Bernhard aus Sachſen/ der bey xl. Jahren viel mit der Wendiſchen Nation zu thuen gehabt hat.
Nach deſſen Todt nahmen die Wenden/ die vnter ſeinem Gebieth waren/ vnd die er ſehr mit Tribut vnd Plackereyen beleget haͤtte/ die Gelegenheit in acht/ vnd wolten das Joch der Dienſtbarkeit gar von ſich werffen.
Weil dann nun Fuͤrſt Gotſchalck aus Mechelnburg ſein guter Freund war/ vnd in fortpflantzung der Chriſtlichen Religion eyfferig ſich bearbeitete/ vnd nebenſt den Obotritern/ Waigern Polabren/ Lingonern/ das ſind die Holſteiner vnd Mechelenburger/ auch die Kiziner vnd Circipaner an der Peene bekehrte/ wie offt gemeldter Adamus Bremenſis zeuget/ als vberfielen jhn die Vnglaͤubigen im Jahr mlxvi. vnverſehens zu Lentzen an der Elbe/ erſchlugen jhn mit ſeiner Gemahlin des Koͤnigs aus Deñemarck Tochter/ vnd vielen Prieſtern vnd Geiſtlichen/ opfferten derer etliche auff den Altaren/ die andren wurffen ſie mit Steinen zu todte.
Ebenmaͤſſige Tyranney uͤbeten ſie auch zu Raziburg/ vñ in der Stadt Mechelenburg/ da ſie Biſchoff Johanni Haͤnde vnnd Fuͤſſe abhieben/ vnd ſein Haupt nach Rethre brachten/ vnd es allda jhrem Gott Radegaſt zum Triumpff auffopfferten.
Folgends verſtoͤreten ſie Hamburg/ wie auch die Stadt Schleſewick vnd viele andere Oerter.
zum General/ der biß in Holſtein ſein Regiment erſtrecket/ vnd Luͤbeck zur Stadt anleget.
A. C. 1066. Ad. Brem. lib. 3. hiſt. Eccl. c 22.
Es lies aber Gottſchalck zwene Soͤhne nach/ Buthuen/ den er mit ſeiner erſten Gemahlin gezeuget hette/ vnd Heinrich/ welcher jhm von Koͤniges Canuti Tochter geboren war.
Aber die Wendiſche Nation in Mechelenburg vnd in der naͤheſten Jegend wolte keinen von denſelben zum Regenten haben.
Drumb flohe Buthue zu Ortholff dẽ Hertzogen zu Sachſen; Heinrich zu den Daͤhnen/ weil er aus Koͤniglichẽ Daͤniſchem Stamme gebohren war/ vnd erhielt bey jhnen/ daß ſie eine Schiff-Armee wider Julin außſandten/ vnd ſolche Stadt mit einer langen Belagerung zur Auffgabe vnd Tribut brachten/ wie Pontanus aus den Daͤhniſchen Chroniken zeuget.
Die Mechelenburger aber erwehleten zum Fuͤrſten vber ſich Crueonem/ oder wie jhn andere nennen/ Critonem/ einen Sohn Grimj.
Dieſer iſt/ wie es ſcheinet/ ein Lutitier/ oder ja ein Rugianer/ geweſen/ vnd hat/ als er von ſeinen Landsleuten/ den Maͤrckiſchen vnd Mecheelenburgiſchen Wenden zum General vnd Fuͤrſten iſt erwehlet worden/ ſeinen Grim̃ wider die Chriſten als fort blicken laſſen; Hat erſtlich Buthuen/ welcher mit huͤlffe der Sachſen ſein Vaͤterliches Land wieder erobern wolte/ in dem Schloß Ploͤne belagert/ vñ als er ſich ergab/ wider gegebenen Glauben erſchlagen.
Hernach hat er ſich gantz Nordalbingen/ da die Holſteiner/ Stormarſer/ vñ Dithmarſer wohnẽ/ bemaͤchtiget/ auch die Stadt Luͤbeck bey der Suarte erſtlich erbawet.
Als er alſo viel Jahr maͤchtiglich biß in ſein hohes Alter regierete/ kamb endlich Heinrich/ Gottſchalcken ander Sohn/ mit groſſer Macht aus Dennemarck/ vnd erhielt endlich/ daß jhm Crito etliche Oerter guͤtlich abtrat.
Doch gedachte Crito jhn hinterliſtig vmbzubringen.
Solches jammerte Critonis Gemahl/ die Slavinam/ Suantibori des Pommeriſchen Fuͤrſten Tochter/ die als eine/ wo nicht offentliche/ doch heimliche Chriſtin ſolche Vnthat jhres Herren jhr nicht gefallen ließ/ vnd zeigete es Heinrich an/ daß er ſich huͤten moͤchte.
Welcher dann auch ehe fertig wird/ erſchlaͤget Critonem in einem Panquet/ darzu er jhn haͤtte eingeladen/ vnd vermaͤhlet ſich gemeldte Pommeriſche Slavinam.
Pontan. lib. 5. rer. Danic. pag. 201.
Cranz. lib. 3. Vand. cap. 18.
Solches wollen die Slaven an Heinrich rechen.
Aber er verbindet ſich mit Magno dem Hertzogen aus Sachſen/ vnd mit den Holſteinern/ Stormarſern/ vnd Dithmarſein/ ſchlaͤget auffm Felde Zemlaw in Mechelenburg jhrer eine groſſe Maͤnge/ vnd richtet alſo wieder in etwas die Chriſtliche Religion an.
56. Nach Critonis
Aber Raze ein Fuͤrſt der Ruͤgianer/ namb ſich nach Critonis Todte des Handels an/ ſetzete ſich mit ſeinen Ruͤgianern zu Schiffe/ kamb eylends fuͤr Luͤbeck/ da daßmahl Fuͤrſt Heinrich ſeine Reſidentz hette/ vnd belagerte jhn drinnen.
Derſelbe aber kam heimlich aus der Stadt/ ſamblete in groſſer Eyl etliche ſeines Volcks in Holſtein zuſammen/ vberfiel nach vier Tagen Razen wiederumb vnverſehens/ vnnd erſchlug jhm alle ſein Volck/ daß er nur mit funffzig von den ſeinigen durch die Trave davon kamb.
Dieſe Victorij iſt den erſten Auguſti geſchehen/ vnd weil damit die Stadt Luͤbeck erfreyet war/ iſt ſolcher Tagk bey den Luͤbekern lange Zeit feyrlich gehalten/ vnnd der Ort/ da die Schlacht geſchehen/ der Ranenberg genennet worden.
Dann die Rugianer hat man auch Raner geheiſſen.
Ob dieſer Raze Critonis Vetter oder Sohn geweſen/ ſetzen die Geſchicht-Schreiber nicht.
Sonſt finde ich in der Hiſtoria der Bremiſchen Ertz-Biſchoͤffe/ daß im Jahr mcxxiij. Oda ein Saͤchſichs Fraͤwlein/ Kayſer Heinrico III.
vnd Bapſt Leoni mit naher Blutfreundſchafft verwandt/ einem Koͤnige aus Ruzia ſey beygeleget worden/ mit dem ſie einen Sohn Wartißlaff gezeuget habe/ welcher auch endlich ſeinem Vater in der Regierung ſol gefolget haben.
Nun wolte ich wol ſagen/ daß Ruzia Reuſſen- Land were:
Aber da finde ich keine regierende Koͤnige oder Fuͤrſten/ die Wartißlaff heiſſen.
Dieſer Nahme aber iſt den Pommern vnd Ruͤgianern wol bekandt.
Drumb iſt zweiffels ohne Ruzia fuͤr Rugia geſchrieben.
Wuͤrde alſo dieſer Wartißlaff kurtz fuͤr Razens Zeiten ein Koͤnig oder Fuͤrſt der Ruͤgianer/ vnd vielleicht ſein Vater geweſen ſeyn.
Er iſt jung/ ſaget die Hiſtorij/ mit der Mutter nach ableiben ſeines Vatern in Sachſen gebracht/ vnd ſolche ſeine Mutter hat eine groſſe Summa Geldes vor jhrem Abreiſen in die Erde vergraben/ vnd daß den Orth niemand erfuͤhre/ alle die/ ſo den Schatz begraben haͤtten/ er morden laſſen.
Als nun Wartißlaff erwachſen/ iſter zu ſeinẽ angebornen Koͤnigreich wieder beruffen/ vñ hat den von ſeiner Mutter beygelegten vnd vergrabenẽ Schatz noch vor ſeinem Todte wieder gefunden.
Jſt nun Raze dieſes Wartißlaffen Sohn/ ſo hat er des Schatzes in ſeinen Kriegen wol beduͤrfft/ vud jhn auch wol angeleget.
Seine Rugianer wetzeten auch den Scharten wegen der empfangenen Niederlage bey Luͤbeck bald wider aus/ vnd erſchlugen Woldemarũ/ Fuͤrſt Heinrichen Sohn.
Drum ſamlete Heinrich ein Volck von Sachſen vnd Slaven zuſam̃en; kam durch Mechelenburg in Pom̃ern/ ſetzete uͤber die Peene/ verſtoͤrete Loͤititz oder Loytz/ das vornemſte Schloß der Lutitier/ vñ andere Oerter mehr/ vñ nam die Stadt Wolgaſt hinweg.
Die Ruͤgianer ſandten jhm Botſchafften vnter Augen/ vnd wolten mit cc.
Marck ſich Friede kaͤuffen.
Aber er wolte mit ſo geringem Gelde/ das ſie eine Kuͤken-Sohne nenneten/ ſeinen Sohn nicht ſoͤhnen laſſen/ gieng uͤbers Eyß mit ſeinem Volck/ kam ins Land zu Ruͤgen/ vnd brachte die Einwohner mit ſolch einem vnvermuthlichen Vberfall in ein ſolch Schrecken/ daß ſie jhm vier tauſent vnd cccc. Marck zuſageten.
Dieſe Summa koͤnten ſie doch kaum zur haͤlffte im gantzen Lande zu wege bringen/ theils weil daßmahl im Lande/ wie Helmoldus ſaget/ noch keine Muͤntze zũ Handel im Gebrauch war/ vnd alles Gold vnd Silber entweder zum Weiberſchmuck verbrauchet/ oder jhrem Abgott zugeleget ward: theils weil ſie Fuͤrſt Heinrich mit einer falſchen Gewicht ebener maſſen betrog/ wie die Gallier die Roͤmer/ da ſie jhnen jhre Stadt verbrandthatten/ vnd durch Geld vom Capitolio/ dz ſie belagert hatten/ abzuziehen ſich bereden lieſſen.
Dañ da ſie auch zu groß Gewicht braucheten/ vnd die Roͤmer uͤber die Vnbilligkeit ſich beklageten/ legeten ſie noch ein Schwerd in die Wageſchuͤſſel zum Gewicht/ mit dieſen hoͤniſchen Worten/ Væ victis, Wehe denen/ die uͤberwunden ſeyn.
Todte nimbt ſich Razo der Rugianiſche Fuͤrſt des Regiments uͤber die Wendiſche Nation an.
Aber der Mechelburgiſche Fuͤrſt Heinrich wehret ſich tapffer/ vnd thut einen Einfall in Pommern. Helmold. l. 1. Chron. Slav. c. 37.
A. C. 1123. Hiſtor. Archiepiſc.
Brem. anonym.
Florus lib. 1. c. 13.
Wir muͤſſen aber wiederumb/ nach dem wir geſehen/ wie ſich die Pommern mit den Mechelnburgern/ Sachſen/ Holſteinern vnd Daͤhnen gegen Weſten uͤberworffen haben/ auch vernehmen/ was dann auch dieſe Zeit/ da die drey Franckreichiſche Kaͤyſer/ Heinricus III. IV. V. regierten/ zwiſchen jhnen vnd den Polen im Oſtenſey vorgefallen.
57. Suantibor/ der Pommerſchen Fuͤrſtẽ-Stamm/ iſt nicht einer aus des Polniſchen Leſci Nachkommen/ auch nicht aus einem vermeinten Polniſchẽ Geſchlechte der Greiff- Herren/ ſondern aus Teutſchem/ Gothiſchem/ Wandaliſchem Gebluͤthe entſproſſen.
Da komt vns nun vnſer loͤblichen Pommeriſchen/ aber nunmehr/ leider! abgeſtorbenen Fuͤrſten-Stam̃ alsfort zur hand.
Dann es iſt Suantiborus/ von dem man in richtiger Ordnung die Fuͤrſtliche Pommeriſche Stam̃ Linij bey dc. Jahren rechnen kan/ zu dieſer Zeit beruͤhmt geweſen.
Hie fraget es ſich aber erſtlich/ wer dann dieſer Suantiborus geweſen/ was Geſchlechts/ vnd aus wz Nation er entſproſſen ſey.
Etliche meinen/ er komme vom Polniſchen Gebluͤth her/ vnd ſey entweder einer von Hertzog Leſci Nachkommen/ oder ſonſt von andren Polniſchen Herren entſproſſen/ die vorzeiten in Polen geſeſſen/ vnd die Gryphones/ oder Greiffen/ oder Greiff-Herren ſind genennet worden.
Das erſte anbetreffent/ meine ich/ iſt gnug droben beantwortet.
Das ander belangend/ ſind es nur bloſſe/ nicht wol gegruͤndete Muthmaſſungen/ was man von dem Geſchlecht der Greiffen oder Greiff-Herren in Polen vorgiebet/ als wenn ſie da erſtlich geſeſſen/ vnnd hernach in Pommeren gekommen weren.
Ja dieſe beyde Meinungen ſind gar wider einander/ vnd ſtoſſen ſich ſelbeſt vmb.
Dann ſo die Fuͤrſtliche Pommeriſcho Linie von Leſco/ dem Polniſchen Fuͤrſten/ herkompt/ wie kan ſie dann von den Greiff-Herren entſtanden ſeyn?
Oder ſo ſie zu den Greiff-Herren gerechnet wird/ wie kan man ſie denn auff Leſcum bringen?
Vnd laß ſeyn (welches dennoch nicht bewieſen) daß Suantibori Vorfahren aus einem Adelichen Geſchlecht der Greiffen entſproſſen ſeyn/ daß ſie auch etwa in Polen in Anſehen geweſen/ ſo folget es deñoch nicht/ daß ſie Polniſches vnd zwar vnaͤchtes Gebluͤtes ſeyn.
Jch geſtehe auch/ daß die erſten Pommeriſchen Fuͤrſten Polniſch oder Wendiſch geredet haben.
Aber da folget gar nicht auß/ daß ſie derowegen keines anderen/ als Polniſches Gebluͤthes geweſen ſeyn.
Dann wie die Polniſche Sprach durch Nachbarliche Beywohnung ohne Schwerdtſchlag in dieſes Landt gebracht worden/ alſo daß die Einwohner ſich die Freyheit der Slavoniſchen Nation haben belieben laſſen/ vnd ſich mit jhnen zuſammen gethan/ auch zu einerley Geberden vnd Sprache ſich vermiſchet/ iſt droben angedeutet.
Drumb iſt auch die alte Gothiſche Wandaliſche Nation in Pommeren geblieben/ ob ſchon die Teutſche Gothiſche Sprach ſich verlohr.
Eben wie in Jtalien vnter der Welſchen Sprache der alten Latiner vnd Roͤmer Nachkoͤmlinge/ vnd in Griechen- Land vnter der Tuͤrckiſchen Sprache vnd Gebieth der Stamm der alten Griechiſchen Voͤlcker nicht gantz verloſchen iſt.
Derowegen ſind andere der Meynung/ daß Fuͤrſt Suantiborus von den alten Teutſchen Gothen vnd Wandaliern her entſproſſen ſey:
Worzu vielleicht einer dieſen Beweiß fuͤhren koͤndte/ daß die Wapen der Pom̃eriſchen Fuͤrſten/ die einen fliegenden Greiff/ vnd der alten Gothen/ die einen fliegenden Drachen fuͤhrten/ etwa eins ſeyn moͤgen/ weil vielleicht der fliegende Greiff/ inſonderheit der Vßdomiſche mit einem Fiſch-Schwantz fuͤr einen fliegenden Drachen moͤchte von einem oder dem andren angeſehen ſeyn.
58. Sieben Greiffen/ ſo von ſiebẽ Pommerſchen Provincien in jhrem Wapen/ zweiffels ohne zum Zeichen der Freyheit/ gefuͤhret ſeyn/ zeigen an/ daß ſolche Provincien alle zu einem Volcke/ vnd zwar Pommeriſchen Gebluͤtes muͤſſen gehoͤret haben.
Paul.
Frideborn. Chron. Stetin. lib. 1. p. 10. Val. ab Eichſtet & aliorũ Chron. Pom. M. S.
Aber ſo weit wil ich nicht gehen/ ſondern nur diß zu mehrem Nachricht erwehnen/ daß neun Provincien des Pommerlandes gezehlet werden/ dero Wapen ſich auch die Pommeriſche Fuͤrſten gebrauchen.
Das Hertzogthumb Stettin begreifft in ſich/ was mitten im Lande/ vmb vnd an der Oder lieget/ vnd hat ſich vorzeiten weit durch die Vcker vnd Newe-Marck erſtrecket.
Das Hertzogthumb Pommern iſt eygentlich das Landt/ ſo naͤheſt am Meer lieget/ vnd erſtrecket ſich von Wollin biß in Pommerellien oder das Hertzogthumb Wenden vnd Caſſuben.
Dabey iſt gleichwol dieſes zu mercken/ daß ſich der Pommeriſche Name allgemach uͤber das gantze Land erſtrecket hat/ alſo daß gantz Pommeren in Vor- vnd Hinter-Pommeren iſt getheilet worden/ doch nicht auff einerley weiſe.
Dann in der allererſten Theilung dieſes Landes/ zwiſchen Suantibori I. Erben/ ſo im Jahr mcxij. vorgegangen iſt/ ward Vor-Pommern genant/ was zwiſchen Mechelenburg vnd der Perſante/ oder wie etliche wollen/ der Grabow/ lieget/ welches Waſſer ſich in die Wipper ergeuſt/ vnd von dannen bey Ruͤgenwalde verbey in die See fleuſſet.
Hinter-Pommern aber war/ was von dannen zwiſchen der Bra vnnd Weyſſel biß an Dantzig ſich erſtreckete.
Jn der andren allgemeinen Theilung/ da nun ſchon das Hinter-Pommeriſche Pomerellien von dem andern Pommerlande abgeriſſen war/ ſo zwiſchen Bogißlao IV.
vnd Ottone I. im Jahr mccxcv. vorgieng/ ward das Land zu Pommeren genennet/ was zwiſchen Ruͤgen vnd der Peene lieget/ als Greiffswald vnd Wolgaſt/ vnd darzu das Land Vſedom/ vnd uͤber der Schwyne.
Das Land Stettin aber war/ was zwiſchen der Peene/ Friſchen Hafe/ Oder vnd Jhna gelegen iſt/ von dem Hauſe Demmin abzurechnen/ als Demmin/ das Land zu Großwein/ da Ancklam lieget/ Treptow an der Tolenſe/ Vkermuͤnde/ Paſewalck/ Alten Stettin/ Pyritz/ Gartz vnnd Greiffenhagen.
Jn der letzten Theilung des Landes aber/ ſo zwiſchen Barnimo IX.
vnd Philippo I. im Jahr m dxxxij. geſchahe/ hat man das Land/ das zwiſchen der Oder Schwyne vnd Mechelnburg lieget/ Vor-Pommern oder die Wolgaſtiſche Regierung geheiſſen.
Stettin aber vnd alles Land/ ſo uͤber der Oder biß an die Polniſche Grentze ſich erſtrecket/ iſt die Stetinſche Regierung oder Hinter-Pommern genennet worden.
A. C. 1111.
A. C. 1114.
A. C. 1532.
Das Fuͤrſtenthumb Ruͤgen iſt bekant/ vnnd haͤlt fieben Meyl/ ſo wol in die breite/ als in die laͤnge/ vnd hat zuvor ſich viele weiter als jetzund erſtrecket.
Das Land zu Barth iſt/ was zwiſchen der Rekenitz vnd Trebel einlieget/ vnd hat in ſich Stralſund/ Barth/ Grimmen/ Tribbeſees/ die Aptey zu Campe vnd den Dars.
Die Graffſchafft Guͤtzkow begreifft in ſich Loyz vnd die Stadt Guͤtzkow/ wie auch Greiffswald vnd die Aptey Eldenow.
Das Land Vſedom beſtehet in ſeiner eygnen Jnſul.
Das Land Wolgaſt hat das Ampt vnd Stadt Wolgaſt/ ſambt andren dazu belegenen Guͤtern.
Die letzten beyden Hertzogthumbe Caſſuben vnd Wenden/ haben vorzeiten in ſich gehabt das gantze Pomerelliam/ ſo weit es ſich von dem Chollenberg nach Preuſſen vnd Polen zu erſtrecket:
Vnd es ſind noch heutiges Tages die Wendiſche Oerter daſelbeſt von den Caſſubiſchen vnterſchieden/ wie denn auch die Wendiſche Sprach etwas anders faͤllt/ als die Caſſubiſche.
Dieſe Provincien alle/ außgenommen das Fuͤrſtenthumb Ruͤgen/ ſo einen halben ſchwartzen Loͤwen mit einer rothen Kron im gelben Felde/ uͤber fuͤnff erhabenen Quadraten im blawen Felde/ vnd die Graffſchafft Guͤtzkow/ ſo zweyrothe Hoͤltzer ins Creutz geleget/ mit vier rothen Roſen in des Creutzes Wincklen im gelben Felde fuͤhret/ haben in jhrem Wapen einen Greiffen.
Alſo hat das Hertzogthumb Stettin einen rothen Greiff mit einer guͤldenen Kron vnd Klawen im blawen Felde.
Das hertzogthumb Pommeren einen rothen Greiff im weiſſen Felde.
Das Hertzogthumb Caſſuben einen ſchwarzen Greiff im gelben Feldc.
Das Hertzogthumb Wenden einen Greiff gruͤen vnnd roth im weiſſen Felde.
Das Land Vſedom einen weiſſen Greiff mit einem Stoͤer-Schwantz im rothen Felde.
Das Land Bart einen ſchwartzen Greiff mit halb weiſſen Fluͤgeln im gelben Felde.
Das Land Wolgaſt einen halben weiſſen Greiff im rothen Felde uͤber einer gelben vnd blawen Schachtaffel.
Daraus ſchlieſſe ich kuͤhnlich/ daß dieſe ſieben Provincien vorzeiten zu einem Volck gehoͤret haben/ vnd zu einem Volck muͤſſen gerechnet werden.
Welches dann auch die nahe Nachbarſchafft aller ſieben Laͤnder außweiſet.
Jnſonderheit erſcheinet es auch daraus/ daß wir wiſſen/ wann vnd wie die Pommeriſche Fuͤrſten an das Fuͤrſtenthumb Ruͤgen/ vnd die Graffſchafft Guͤtzkow/ die ein ander Wapen fuͤhren/ gekommen ſeyn/ aber nicht zugleich ſagen koͤnnen/ ob vnd wie ein Land von den Sieben an ſie gekommen ſey/ ſondern muͤſſen ſchlechter dinge dafuͤr halten/ daß ſie ſich ſaͤmptlich zu einem mahl einem Fuͤrſten vnterworffen haben.
Dann wir haben zuvor aus Helmoldo dargethan/ das anfaͤnglich vnter allen Slavoniſchen oder Wendiſch-redenden Voͤlckern alleine die Ruͤgianer einen Fuͤrſten uͤber ſich gehabt haben/ der auff jhre Sprache Krola/ das iſt Koͤnig/ geheiſſen iſt:
Vnd das war ein Zeichen/ daß/ da die Slavoniſche Ariſtocratey oder Democratey/ das Land mit gemeiner Beliebung zu regieren/ in Pommeren mit der Slavoniſchen Sprache zugleich in den ſchwang kam/ die Rugianer die alte Teutſche Manier der Gothen vnd Wandalier nicht wolten fahren laſſen/ vnd ſich gerne von einem Koͤnige regieren lieſſen.
Derowegen hat Ruͤgen ſein eygen Wapen eines gekroͤneten Loͤwen gefuͤhret/ als daß nicht mit denen zu ſchaffen haͤtte/ die des Greiffen in jhrem Wapen gebraucheten/ vnd keinen Fuͤrſten oder Koͤnig uͤber ſich leiden wolten.
Wann ich nun das/ was zuvor ausgefuͤhret iſt/ recht betrachte/ ſo laͤſſet es ſich anſehen/ daß/ nach deme die alten Ruͤgianer/ ſo zuvorn uͤber der Oder Oſtwerts wohneten/ ſich in Vor-Pommern/ vnd weiter in die Jnſul Ruͤgen wendeten/ vnd ſich faſt der Herꝛſchafft uͤber gantz Pommeren anmaſſeten/ zweiffelsohne die anderen Lutitier/ wie ſie Ptolomeus nennet/ oder die andern Pommeren/ ſich ſolches Dominats endlich entbrochen/ vnd inſonderheit zu der Zeit/ da die Slavoniſche Sprache uͤberhand nam/ nach Slavoniſcher weiſe mit einem ſtarcken Verbuͤndnuß ſich zuſammen gethan/ vnd ſich vereiniget haben/ keinen Koͤnig uͤberſich zu leiden/ ſondern freye Leute zu ſeyn.
Das Zeichen ſolcher Freyheit iſt nun ein Greiff/ das iſt ein fliegender Loͤwe mit einem Habichts-Kopffe geweſen.
Vnd alſo haben nun die ſieben Provincien/ als das Land Stettin an der Oder/ Pommeren naͤhiſt am Meer/ Caſſuben vnd Wenden in Pomerellia/ Vſedom/ Bart/ Wolgaſt in Vor-Pommeren/ ſich vnd jhre Freyheit ohne einen Fuͤrſten oder Koͤnig vnter jhrem fliegenden Greiffen-Faͤhnlein wider alle Feinde tapffer verthedigt.
Die Vor-Pommeriſche Laͤnder/ als Vſedom/ Bart/ Wolgaſt ſind ſonſt auch die Lutitier oder Wilzen genant/ wie wir ſchon aus Helmoldo erwieſen.
Vnd die an der Peene nach Mechelenburg wohneten/ hieß man Kyziner vnd Circipaner.
Die auff der andern ſeyte der Peene/ Tollenſer vnd Redarier oder Riadurer.
Dabey iſt wol in acht zu nehmen/ daß nicht alleine die Fuͤrſten/ ſondern auch viele vom Pommerſchen Adel den Greiffen im Wapen fuͤhren/ die doch darum̃ fort nicht Greiff-Herren ſeyn/ oder zu einẽ Geſchlecht der Griphonum gehoͤren.
Alſo fuͤhren die Bohlen einen rothen Greiff uͤber ſechs Quadraten im Schilde- vnd auffm Helme zwene rothe Greiffen an einẽ Baume gegen einander ſtehen.
Die Falcken haben einen rothen vnd weiſſen Greiffen im Schilde/ vnd auffm Helm einen rothen ſitzenden Greiffen.
Die Puttkamer einen rothen gekroͤneten Greiffen mit einem weiſſen Stoͤer-Schwantz; Die Jaduncken einen blawen Greiff im gelben Felde; Die Rexine einen rothen Greiff mit einem weiſſen Stoͤer-Schantz im blawen Felde; Die Gorken einen blawen Greiff mit einem rothen Fiſch-Schwantz; Die Pauls-doͤrffer einen gelben Greiff mit einem weiſſen Fiſch-Schwantz.
Summa/ der Greiff laͤſſet ſich in Pommern allenthalben mercken/ vnd dannenher findet man auch drey feine Staͤdte drinnen/ die von Jhm den Nahmen haben/ als Greiffswald/ Greiffenberg vnnd Greiffenhagen/ der Oerter vnnd der Geſchlechter zu geſchweigen/ die in der New-Marck/ ſo vorzeiten Pommeriſch war/ auch entweder den Greiffen fuͤhren/ oder den Nahmen vom Greiffen haben.
50. Die ſteben freye Pommeriſche Provinzen habẽ
Ob aber wol beſagter maſſen die Freyheit vnter den Lutitiern vnnd den andern Pommeriſchen Voͤlckern anfaͤnglich beliebet ward/ ſo iſt doch ſolches nicht alſo zuverſtehen/ daß ſie nicht ſolten in vorfallender Kriegeszeit einen tapfferen Mann/ aus den vornembſten Geſchlechtern/ die ſie zu jeder Zeit behielten/ uͤber ſich geſetzet haben/ der ſie auß vnnd ein fuͤhrete.
Thaten doch ſolches die Roͤmer/ Spartaner/ Etolier in jhrer hoͤchſten Freyheit/ vnd lieſſen ſich von den Geſchlechtern commandiren/ vnnd gehorcheten jhnen/ als Fuͤrſten/ wenn ſie mit jhnen fort zogen.
Es thatens auch die alten Sachſen/ welche in xij. Nationes vertheilet/ von keinem Fuͤrſten oder Koͤnig wuſten.
Dennoch wann ein Krieg einfiel/ erwehleten ſie den Tapfferſten vnter jhnen/ vnd nenneten jhn einen Fuͤrſten/ vnter welchen vor anderen Wittekind bekand iſt/ der Carolo Magno groſſen Widerſtand lange Zeit gethan hat/ wie ſolches aus Witichindo bekand iſt.
in vorfallender Kriegeszeit aus den vornembſten Geſchlechtern einen Fuͤrſten erwehlet/ vnd ſolche Dignitaͤt iſt endlich erblich geworden.
VVitich. l. 1. geſt. Sax.
Alſo haben nun auch die freyen Pommeren in jhrer beſten Freyheit bißweilen Fuͤrſten uͤber ſich ſetzen muͤſſen.
Da iſt es nun gegangen/ wie es pfleget zu gehen; Der einmahl hoch zu Ehren kompt/ wil nicht gerne herunter/ ſondern bemuͤhet ſich/ ſeine Dignitaͤt auch auff die Kinder zu bringen.
Vnnd es wird auch in dem allerfreyeſten Regiment dahin von den Vornembſten getrachtet/ daß jhre Kinder jhren Eltern nicht vngleich werden.
Dadurch wird endlich erblich/ was in der Wahl zuvor beſtand.
Exempel wollen wir aus den Hiſtorien nicht zuſammen leſen.
Es iſt genug/ daß wirs in vnſern Pommeriſchen Hiſtorieu finden/ daß das freye Volck der Lutitier vnd anderer Pommeren endlich beſagter maſſen/ Fuͤrſten bekommen hat/ die erſtlich durch eine Wahl erkohren wurden/ allgemach aber ſolche Dignitaͤt auff jhre Erben brachten.
So gieng es auch bey den Obotritiſchen Mechelenburgern.
Die waren auch freye Leute.
Aber allgemach wachs/ ſo wol bey jhnen/ als bey den Pommern/ die Familia Bilungi ſo ſehr herfuͤr/ daß bey derſelben die Fuͤrſtliche Dignitaͤt perpetuiret ward/ vnd noch die jetzt in Mechelenburg regierende Hertzogen ſich aus ſeinem Stammen in gerader Linij rechnen koͤnnen.
Ein gleichmeſſiges iſt auch bey den Boͤhmen vnd Polen vorgegangen/ die anfaͤnglich/ als die Slavoniſche Sprache in ſolche Laͤnder kam/ die gantze Gemeine regieren lieſſen/ aber allgemach ſich einem Fuͤrſten vnterworffen haben.
60. Man findet viele Pommeriſche Fuͤrſten vor Suantiboro in dn den Hiſtoriẽ/ die ein theils vn ter ſeine Vorfahren vnd Anherren gehõren.
Daß nun ſolches in Pommeren auch geſchehen/ iſt nicht zuverwundern.
Dann da findet man auch ſchon fuͤr Bilungi Zeiten Fuͤrſt Ruͤtigern/ der ſich wegen des Polniſchen Fraͤwleins Vendaſelbſt erſtochen hat/ Koͤnig Ehrenbrecht/ deſſen Fuͤrſten Wilzand/ Carolus der groſſe uͤberwunden hat/ Fuͤrſt Lubith/ der auch zu Caroli Zeiten uͤber die Wilzen/ das ſind die Vor-Pommeren/ regieret hat/ Fuͤrſt Miroßlaff vnd Ratibor/ die ſich vmb das Fuͤrſtenthumb bey Ludovico I. Caroli Magni Sohn gezancket haben/ Fuͤrſt Raſtitzen/ der von Ludewig dem Teutſchen Koͤnige Kayſer Ludovici I. Sohne/ iſt gefangen worden/ Fuͤrſt Barnimb/ der mit Wartißlaff ſeinem Bruder auffm erſten Turnier zu Magdeburg geweſen iſt/ vnnd ſeine Tochter Heilam Beñoni dem Hertzogen aus Sachſen verheurathet hat/ Fuͤrſt Stoineßgar vnnd Nacco/ die von Keyſer Ottone I. erſchlagen ſind/ Mißka oder Mitzlaff/ den Fuͤrſten der Lizikawker vnd Obotriter/ der von Seliburo vnd den Wollinern iſt bekrieget worden/ Fuͤrſt Bogißlaff/ Bilunges Eydam/ vnd endlich Fuͤrſt Ratibor/ der mit viij. Soͤhnen im Daͤhniſchen Kriege vom Koͤnig Magno iſt erſchlagen worden.
Daß dieſer etliche vnter die Vorfahren Suantibori gehoͤren/ iſt wol zuvermuthen.
Doch in was Linij ſie von einander ſtehen/ kan man nicht eygentlich ſagen.
Zwiſchen dem erſten Turnier/ der zu Magdeburg im Jahr dccccxxxviij. gehalten iſt/ vnd darauff Barnimb vnd Wartißlaff geweſen ſind/ vnd zwiſchen der Zeit/ da Suantiborus ſtarb/ ſind clxix.
Wegen ſolcher langen Zeit iſt es nicht vermuthlich/ daß Fuͤrſt Barnimb/ der auffm Turnier zu Magdeburg ſich mit einſtellete/ Suantibori Großvater geweſen ſey: Sondern/ wo Suantibor aus ſeinem Gebluͤte entſproſſen iſt/ ſtehet er in weiterem Grad von jhm.
Jm Cloſter zu Olive/ da die alte Hinter-Pommeriſche Fuͤrſten jhre Begraͤbnus gehabt haben/ iſt dieſe Nachrichtung/ daß Suantibori Vater ſol Bogißlaff/ vnd der Groß-Vater Meſtiboy geweſen ſeyn.
Wo deme ſo iſt/ vnd wo dis eben der Meſtiboy iſt/ der an der Peene in der Koͤniglichen Pommeriſchen Haupt-Stadt Rethre ſeinen Sitz gehabt/ vnd wegen verſagetes Saͤchſiſchen Fraͤwleins die gantze Marck/ vnd ein groß theil von Holſtein vnd Sachſen in groſſe Vnruhe geſetzet hat; So hat Suantiborus Fuͤrſt Bilungen zum Groß-Elter Vater gehabt/ vnd wuͤrden alſo die Pommeriſche vnd Mechelburgiſche Fuͤrſten von einem Stamme herkommen:
Es wuͤrde auch beſſer ſtatt finden/ was Cranzius ſaget/ daß Bilung von Juͤtlandt biß an die Weyſſel regieret habe: vnd wuͤrde alſo Meſtiboy neben den dreyen Soͤhnen/ die Helmoldo bekand ſeyn/ nemblich Vtone/ von welchem die Mechelburgiſchen Fuͤrſten herkommen/ Anatrogo vnnd Gnejo/ noch einen Sohn Bogißlaum gehabt haben/ da die Pommeriſche Fuͤrſten von entſproſſen ſeyn.
Aber diß kan man nicht fuͤr gar gewiß außgeben.
61. Pommeren werfen ſich wegen der Grentze weidlich mit den Polen herumb/ verthedigen das Schloß Nakel/ vnd helffen Spignew/ des Polniſchen Hertzogen Wladißlai Sohn/ wieder zum Lande/ vnd thun einen vergeblichen Verſuch an Zantock.
A. C. 1081.
Das iſt aber gewiß/ daß/ da Bela der Hunger/ des Koͤniges aus Polen Eydam/ nach deme er bey xxxv. Jahren ſich in Hinter-Pommern oder Pomerellia auff gehalten hette/ auß Pom̃eren ſich hinweg begab/ vnd Koͤnig von Hungetn ward/ ſolches Land ſich allgemach wieder von der Polen Gebiet loß gewickelt hat.
Da ſind nun die Polniſche Kriege mit macht angegangen/ vnd hat Vladißlaus Hermannus/ der ſich nicht einen Koͤnig/ ſondern einen Hertzog der Polen neñete/ vñ im Jahr mlxxxi. zur Regierung kam/ vnterſchiedliche Kriege wider die Pom̃eren vorgenommen/ die beym Neugen bawer vnd anderen/ zuleſen ſind.
Sie aber thaten ſich mit den Preuſſen zuſammen/ vnd wehreten ſich tapffer/ vnd ob ſie wol eine vnd die andere Feld-Schlacht mit Wladißlao hielten/ ſind doch dieſelbe dermaſſen zu Ende gelauffen/ daß er ſich ſo wenig des Sieges/ als ſie/ ruͤhmen koͤnte/ vnd die Belagerung des Pommeriſchen Schloſſes Nakel mitten im Waſſer an der Notez gelegen/ da ſich die Pom̃eren tapffer auß wehreten/ auff heben muͤſte.
Sie nahmen jhme aber das Schloß Meſeritz/ etwa fuͤnff Meile uͤber Landsberg/ hinweg/ welches er doch durch ſeinẽ Sohn Boleßlaff/ vnd den Weywoden von Crakaw Secechum bald wie derumb zur Auffgabe noͤtigte.
Dieſer Waywod Secech war etwas hart wider den Polniſchen Adel:
Derowegen flohen jhrer viele vor/ vnnd beredeten Spignew/ Hertzog Wladißlai Sohn vom erſten Gemahl/ den der Vater in Sachſen ins Cloſter gethan hette/ daß er ſich des Cloſterlebens entzoͤge/ vnnd nicht das gantze Erbe des Polniſchen Landes ſeinem Bruder Boleßlaffen uͤberlieſſe.
Drumb wirfft er auch den Muͤnchs-Habit von ſich/ eylet mit den vorfluͤchtigen nach Pommerland zu/ mit der Pom̃eren Huͤlffe ſich wider den Vater zu ſtaͤrcken.
Wird aber vnterwegens zu Krußwick von den Polen angetroffen/ gefangen/ vnd zum Vater gefuͤhret.
Derſelbe vergiebet jhm alles Vaͤterlich/ machet jhn auch Boleßlaffen ſeinem andern Sohne im Erbe gleich/ vnd kompt endlich die Lauge uͤber des Weywoden Secechs Kopff.
Dann beyde junge Polniſche Printzen verbinden ſich wider jhn/ als einen tyranniſchen Mann/ vnd boͤſen Rathgeber jhres Vaters/ vnnd verjagen jhn mit Gewalt aus dem Lande.
Jn ſolcher Polniſcher Vnruhe nehmen die Pommeren die Gelegenheit in acht/ vnnd ziehen auff einen Anſchlag aus/ das Schloß Zantock an der Notez mit Liſt hinweg zu nehmẽ.
Als ſolches jnen nicht angehet/ legen ſie mit groſſer eyle ein ander Schloß gegen uͤber an/ daß ſie der Polen Außfall verwehren moͤgẽ.
Darauß ſie doch/ nach deme ſie ſich eine Zeitlang drinnen gehalten/ von Printz Boleßlaffen/ kurtz vor ſeines Vatern Wladißlai todte wiederumb ſind getrieben worden.
62. Hertzog Boleßlaff aus Polen belagert Collberg.
A. C. 1102.
Dieſer Boleßlaff als er zur Regierung im Jahr mcij. kommet/ wil ſich mit macht an den Pommeren/ die vielfaͤltige Einfaͤlle in Polen vornahmen/ rechen/ ſamlet ſein Volck/ vnd ſtellet ſich/ als wenn er wider Boͤhmen einen Zugk vornehmen wil/ die mit den Polen daßmahl auch in den Haren lagen.
Aber er wendet ſich vnverſehens/ kompt eylfertig im ſiebenden Tage durch die Newe-Marck/ wie wir ſie jetzund heiſſen (denn daßmahl gehoͤrete ſie noch zu Pommeren) vor Colbergk/ ſo daßmahl ſchon eine Volckreiche vnd vermoͤgene Stadt war/ vnd eben Fuͤrſt Suantiboren bey ſich haͤtte.
Dieſe Stadt wil er uͤberrumpeln/ vnd ſich derſelben bemaͤchtigen.
Weil er aber mehr Widerſtand findet/ als er vermuthet haͤtte/ inſonderheit weil Suantibor ſich tapffer drinnen wehret/ verbrennet er nur die Vor-Stadt/ vnnd machet Beute/ wo er kan/ vnd gehet alſo vnverrichter Sachen wieder zu ruͤcke.
63. Fuͤrſt Suantibor aus Pommeren wird von ſe nen Vnterthanen gefangẽ/ vnd dieſelbe tragen die Vormũdſchafft ſeiner vier jungen Prentzen Criton auff.
Bald nach ſolcher Belagerung kompt Fuͤrſt Snantibor mit ſeinen Pommeren in groſſen Widerwillen/ weil ſie jhn als freye Leute eines gar zu geſtrengen Dominats/ vnnd einer gar zu harten Regierung beſchuͤldigten:
Drumb nehmen ſie jhn in gefaͤngliche Hafft/ vnd gedencken ſich mit Critone ſeinem Eydam/ deme Suantibor kurtz zuvor ſeine Tochter Slavinam verheurathet haͤtte/ vnnd der daßmahl uͤber Ruͤgen/ Mechelenburg/ vnd ein theil der Marck vnd Holſtein regierete/ beſſer zu verſehen/ vnd jhme die Vormundſchafft der jungen vnmuͤndigen Herren anzuvertrawen.
Vnnd man ſaget/ daß Crito bis in Hinter-Pommern gekommen ſeyn/ vnd die Stadt Slaviam oder Slage/ von ſeiner Gemahlinnen genant/ erbawet habe.
Doch veraͤndert ſich dieſe beſch affenheit der Sachen bald.
Denn Crito wird/ wie droben ſchon geſaget iſt/ menchelmoͤrderiſcher weiſe ermordet/ vnnd Suantibor wird wieder auff freyen Fuß geſtellet/ inſonderheit/ weil Boleßlaff mit einem Heer auff Pommeren zugieng/ jhn als einen Verwandten vnd Bunds-Genoſſen/ wie die Polniſche Scribenten ſagen/ zu entledigen.
Crom. l 5 p. 72. Neugenbavv. l. 3. l. 79.
Wie nun Razo vnd die Rugianer/ vnd etliche Vor-Pommeren/ nach Critonis todte/ mit den Mechelenburgern vnnd Sachſen zuthuen bekamen/ wie ſchon außgefuͤhret iſt/ ward eben zu der Zeit die Vnruhe zwiſchen Pommern vnd Polen groͤſſer.
Dann Boleßlaff ſandte Scarbimir/ ſeinen Feld-Herren/ auff die Pommeriſche Graͤntze/ alles/ was jhm vorkamb/ zuverwuͤſten.
Da er aber ſichs zum wenigſten verſiehet/ wird er von iij. tauſent Pommeren uͤberfallen/ die alles nieder machen/ vnnd den Feld-Herren ſelbſt hart verwunden/ daß er eines Auges verluſtig ward/ vnd kaum mit fuͤnff Perſohnen/ wie die Pommeriſche Chronicken melden/ oder wie die Polen ſagen/ mit xxx. davon kam.
64. Der Polniſche Feld-Herꝛ Scarbimir wird von den Pommeren geſchlagen/ vnd die Polen verbinden ſich mit dẽ Daͤhnen wider Pommeren/ fallen ſie von beyden ſeitẽ an/ vnd kompt Nicolaus der Koͤnig von Dennemarck mit dẽ Polniſchen Hertzog Boleßlaffen fuͤr Vſedom zuſammen.
Darauff verbinden ſich Polen vnd Daͤhnen wider Pommeren.
Der Koͤnig von Dennemarck Nicolaus/ der ſeinem Sohne Magno/ zu ſtaͤrckung des Verbuͤndnuſſes/ vmb Hertzog Boleßlaffen aus Polen Tochter geworben haͤtte/ kombt nebenſt ſolchem ſeinem Sohne Magno/ vnnd ſeinem Vetter Canuto mit vielen Schiffen in der Swyne an/ belagert gar hart die Stadt Vſedom/ vnd weil er ſie nicht alsfort gewinnen kan/ ſchlaͤget er ein Lager dafuͤr auff/ vnnd erwartet mehr Huͤlffe aus Polen.
Die kombt auch balde an.
Dann Hertzog Boleßlaff vnd ſein Feld- Oberſter Scarbimir ziehen erſtlich vor Bialogrod/ oder Belgard/ die die Polniſche Scribenten reich vnd vermoͤgen nennen/ ſenden zwene Schilde/ einen rothen/ als ein Zeichen des Krieges/ vnd einen weiſſen/ als ein Friedes-Zeichen hinein/ daß die Buͤrger einen wehlen ſolten.
Sie behalten beyde: vnd gehet darauff der Sturm an/ in welchem/ nach langer Kegenwehr endlich die Stad uͤber gehet.
Solche wird nun zwar gepluͤndert/ aber gleichwol des Volckes verſchonet.
Mit ſolch einem Exempel beyde der Geſtrengigkeit vnd der Guͤthe haben die Polen die Gemuͤther der anderen Pommeren/ darauff ſie zukamen/ dermaſſen bewegt/ daß ſich Colbergk/ Julin oder Wollin/ vnd Coͤßelin nebenſt anderen Staͤdten ergaben/ vnd/ ſo viel moͤglich/ das Heydniſche Weſen abthaten.
Alſo iſt nun Boleßlaff mit ſeinem Heere fort gezogen/ hat auch ſeine Tochter zugleich bey ſich gehabt/ vnnd als er vnverhindert bey Vſedom im Daͤhniſchen Laͤger ankam/ iſt allda das Beylager gehalten/ vnnd endlich Vſedom zur Auffgabe gezwungen worden.
Jn dieſem vngeſtuͤmen Wetter/ das uͤber die Pommeriſche Laͤnder von allen Ecken zuſammen ſchlng/ hielt ſich der Fuͤrſt uͤber Ruͤgen Razo in Wolgaſt auff/ vnd befaͤſtigte das beſter maſſen.
Die vier junge Pommeriſche Herren aber/ des Suantibori Soͤhne/ waren zu Stettin.
Vnd weil der Vater Suantibor/ wie es aus allen Vmbſtaͤnden ſcheinet/ theils wegen alters/ theils/ weil er der Vnterthanen Gunſt verlohrenhette/ ſich der Regierung begeben haͤtte/ bemuͤheten ſich die junge Printzen einen Frieden bey dem Koͤnige von Dennemarck zu erhalten/ der nunmehr nach Eroͤberung der Stadt Vſedom/ vnd nach der Polen Abzugk/ auff andere Pommeriſche Oerter zu gehen gedachte.
Alſo reiſete Printz Wartißlaff der Elteſte/ vnd des Nahmens der Erſte/ nach erholetem freyen ſicheren Geleite/ zu dem Koͤnige von Dennemarck/ der ſich daßmahl in den Schiffen hielte/ vnd brachte es zu einem guten Stande/ daß ein Friede zwiſchen den Daͤhnen vnd Pommeren getroffen ward.
Cromerus.
Dugloſſus.
Vincent.
Neugenbavv. in Chron. Polon. Alb. Cranz l 3. Vand. c. 28.
56. Die vier junge Pommeriſche Fuͤrſten/ vnter denen Wartißlaff/ als der aͤltiſte/ die Regierung fuͤhret/ ſtellen nach jhres Vatern Suantibori todte alles ſehr kluͤglich an.
A. C. 1107.
Nachmahls haben die vier junge Pommeriſche Fuͤrſten ſich allzeit gut Chriſtiſch bezeiget/ vnnd den Chriſtenthumb/ den ſie ſelbſt bekeñeten/ zubefordern ſich eyferig angelegen ſeyn laſſen.
Wie ſie dann auch/ als Razo der Rugianiſche Fuͤrſt von Hertzog Heinrich dem Mechelburger bekrieget ward/ wie droben erzehlet iſt/ dem Mechlenburgiſchen Hertzogen beyſprungen.
Vnd fuͤr jhre Muͤhe vnd auffgewandten Vnkoſten/ auch weil ohne diß jhnen der Orth/ der in der Lutitier Land gelegen/ gehoͤrete/ bekamen ſie Wolgaſt ein/ das bißher Fuͤrſt Razo eingehabt haͤtte.
Mitlerweile iſt Fuͤrſt Suantiborus/ den man den Heyden nennet/ wiewol jhm das Chriſtenthumb nicht muß gar vnbekand geweſen ſeyn/ im Jahr mcvij. geſtorben/ vnd vnter ſeinen vier Soͤhnen hat alßfort Wartißlaff/ als der Eltiſte/ die von jhrem Vater verlaſſene Laͤnder zu regieren auff ſich genommen.
Vnd weil Hertzog Boleßlaff aus Polen etliche Staͤdte in Hinter-Pommern/ wie geſaget iſt/ hinweg genommen hette/ als hat er ſolche Oerter alle wie der dahin vermoͤcht/ daß ſie jhn vnd ſeine Bruͤder/ als rechte Erb-Herren/ annahmen.
Wie dann auch alle Oerter/ ſo die Amptleute des Koͤniges in Dennemarck einhaͤtten/ ſolchem Exempel folgeten/ ſich von frembder Herꝛſchafft loß macheten/ vnd zu Hertzog Wartißlaff vnd ſeinen Bruͤdern ſich ſchlugen.
Jch halte faſt dafuͤr/ daß nun erſtlich/ da gantz Pommerland ſich vnter Hertzog Wartißlaff verbindet/ die Lutitier ſich jhrer alten Ariſtocratiſchen oder Democratiſchen Freyheit begeben/ vnd die Pommeriſche Herren auch fuͤr jhre Herren angenommen haben.
Dabeneben haben Wartißlaff und ſeine Bruͤder ſich mit jhrem Schwager Hertzog Heinrichen aus Mechelenburg/ der jhre Schweſten Slavinam/ nach Critonis todte/ zur Gemahlin hette/ faͤſter verbunden/ auch mit dem Rugianiſchen Fuͤrſten Razen einen beſtaͤndigen Frieden behandelt/ vnd alſo alle ſieben Pommeriſche Greiffe an ſich gebracht/ vnd jhre Land allenthalben/ wo es noͤtig war/ gebawet vnnd befaͤſtiget/ auch eine anſehenliche Botſchafft an den Koͤnig von Dennemarck abgefertiget/ vnnd/ wie ſich das gantze Land an jhre Pommeriſche Herren ergeben hette/ angedeutet/ vnd dabeneben jhn erſuchen laſſen/ nichts feindlich es wider daſſelbe vorzunehmen.
Welches ſie dann auch endlich erhielten/ inſonderheit/ da jhme etwas an Jaͤhrlichem Gelde zu geſaget ward.
66. Die Polniſche Kriege gehen
Ebener maſſen hat Fuͤrſt Wartißlaff mit ſeinem Bruder eine Legation an den Hertzog von Polen mit gleichmeſſiffer Werbung abgeſand.
Derſelbe aber hat ſchwere Punct des Friedens vorgeſchlagen:
Als daß ſie erſtlich jhme Hinter-Pommern abtreten:
Ferners von den andern Laͤndern Jaͤhrlichen Tribut geben:
Zum dritten den Chriſtlichen Glauben annehmen ſolten.
Auff die erſten beyden Punct haben ſich die Legaten gar nicht einlaſſen wollen.
Den dritten betreffend/ hette es/ ſagten Sie/ mit den Fuͤrſtlichen Perſohnen keinen Streit:
weil dieſelbe ſchon getaͤuffet waren/ vnd an jhrem Fleiß nichts wuͤrden ermangeln laſſen/ daß die Vnterthanen auch moͤchten zur Erkaͤntnuß der Warheit gelangen.
An ſolcher Erklaͤrung hat der Hertzog von Polen kein Genuͤgen gehabt/ ſich zum Kriege bereit gemacht/ vnnd das das Schloß Zarnekaw eroͤbert.
Deßwegen ſeumeten die Pommeren nicht/ ſondern nahmen durch einen von Adel/ Gnieformer genant/ die Schloͤſſer Zarnekaw/ Vſcza oder Vßcya/ vnd Villenen wieder weg.
Kamen auch gar in einem Streiff biß an Gnieſen/ hauſeten allenthalben uͤbel/ uͤbereyleten auch in dem Flecken Spizmeriz/ nahe bey Gnieſen/ Martinum den Biſchoff/ da er Meſſe hielte/ vnd da derſelbe ſich in der Sacriſtey verkroch/ nahmen ſie ſeinen Archidiaken Nicolaum gefangen/ vnd kamen mit vieler Beute an Kelchen/ Patenen/ vnd anderm Kirchen- Geſchmuͤcke wieder anheimb.
Man ſaget einhellig/ daß/ da ſie in jhren Panqueten der geraubeten Kelche vnnd Patenen an ſtat der Trinck-Geſchirꝛ gebrauchet haben/ jhrer viele druͤber in Vnſinnigkeit gerathen ſeyn/ vnd ſich einander vmbgebracht haben.
Dadurch ſeyn ſie bewogen worden/ den Archidiaken mit allem geraubtem Kirchen-Geraͤthe wieder zu ruͤcke zu ſchicken/ vnnd ſich an vielen Oertern zum Chriſtlichen Glauben zu bekennen.
Drauff ſamlet Hertzog Boleßlaff ſein Volck zuſammen/ noͤtiget erſtlich das Schloß Zarnekaw zur Auffgabe/ vnnd giebt dem Gnieformer perdon/ da er ſich zum Chriſtenthumb bekandte.
Folgendes erobert er in einem Sturmb Villenen/ vnnd machet alles drinnen nieder.
Endlich leget er ſich fuͤr Vſcza/ vnd aͤngſtiget es lange Zeit/ biß es ſich ergeben muͤſte:
Jn demſelben Schloß war eben daßmahl beſagter Gnieformer/ der ſich auffs newe wider die Polen gebrauchen ließ.
Drumb/ ob jhme ſchon/ vnd den andern belagerten in Vſcza/ da ſie ſich ergaben/ Gnade zugeſaget war/ ward jhme doch nichts gehalten/ ſondern er iſt nebenſt der gantzen Beſatzung nieder gemachet worden.
Spignew auch/ Hertzog Boleßlat Bruder/ weil er in Verdacht war/ daß ers mit den Pommeren hielte/ muſte Reißaus nehmen/ vnd ſich in Boͤhmen ſalvieren.
wieder an/ vnd kom̃en die Pommern bis an Gnieſen/ nehmẽ den Archidiaconum Martinum gefangen/ vnd entfuͤhren etlichen Kirchenſchmuck/ den ſie doch durch Gottes geſtrenge Vrtheil muͤſten wieder geben.
67. Die vier junge Pommerſche Fuͤrſten theilen das Land/ vnd die Hinter Pommeren treffen zweymahl vngluͤcklich mit den Polen.
Ehe dieſes alles geſchahe/ haben die vier junge Pommeriſche Printzen im Jahr mcviij. jhre Land vnd Leute ſolcher maſſen getheilet/ daß Fuͤrſt Wartißlaff vnd Ratibor uͤber Vor-Pommeren/ Bogißlaff vnd Suantipolck uͤber Hinter-Pommeren/ vnd die Laͤnder/ die vom Chollenberge an/ zwiſchen der Perſante/ Bra/ Notez/ vnd Weyſſel liegen/ in jhrer Regierung verwalteten/ doch alſo/ daß Fuͤrſt Wartißlaffen die allgemeine Regierung verbliebe/ wie ſolches aus allen Vmbſtaͤnden abzunehmen iſt.
Die in Hinter-Pommeren verbunden ſich mit den Preuſſen/ deſto ſtatlicher ſich wider die Polen zu wehren/ vnnd thaten mit vielen Einfaͤllen groſſen Schaden.
Vnnd weil ſie das Schloß Nakel jnnen hatten/ mach eten ſie aus demſelben alles vnſicher.
Derowegen lagerte ſich Hertzog Boleßlaff im Jahr mcxiij. mit einem groſſen Zeuge dafuͤr.
Die Pommeren vnd Preuſſen kommen mit funffzig tauſent Mann/ ſolches zu entſetzen.
Da geſchicht nun eben auff S. Laurentij Tage ein blutiges Treffen/ vnd ob wol der Sieg ſich anfaͤnglich auff der Pommern ſeyte lencket/ ſo behalten dennoch die Polen endlich uͤberhand/ vnd erſchlagen der Pommeren bey xl. tauſent.
Vermiſſen auch gleichwol von den jhrigen xxiij. tauſent.
Doch haben die Polniſche Scribenten ſolche groſſe Snm̃am der erſchlagenen nicht/ vnd vermelden/ daß nur xxvij. tauſent der Pommeren ſind erſchlagen/ vnd zwey tauſent gefangen worden.
Sie vermelden auch/ daß nach gehaltener Schlacht Hertzog Boleßlaff Suantipolco/ einem Polniſchen Herren von der Greiffen Geſchlecht/ Nackel vntergeben habe.
Aber ſie ſolten wiſſen/ daß eben dieſer Snantipolck vnſer Pommeriſche Printz iſt/ welchem nach gehaltener groſſen Feld-Schlacht/ vnd getroffenẽ Frieden/ das Schloß Nakel mit ſechs andern Staͤtten auff gewiſſe Condition iſt vnter geben worden.
Da aber Hertzog Boleßlaff dieſen Suantipolck/ als einen ſeinen Vnterthanen/ achtete/ vnd an jn begehrete/ daß er neben jhme ſeine eigene Bruͤder die Hertzogen von Pom̃eren bekriegen ſolte/ hat er ſolches durchaus nicht eingehen/ ſondern lieber alles außſtehen/ vnnd Gewalt mit Gewalt hintertreiben wollen.
Wie er dann auch da die Polen im Jahr mcxviij. das Schloß Nakel auffs newe belagerten/ ſie maͤnnlich zuruͤcke trieb.
Darauff geſchicht abermahl ein groſſes Treffen bey Vſcza/ darin auch die Vnſerigen vnter lagen/ vnnd wol bey xviij. tauſent Mann ſollen verlohren haben.
A. C. 1108.
A. C. 1113.
Crom. lib. 5. p. 81.
A. C. 1118.
68. Hertzog Boleßlaff aus Polen komt uͤbers Eyß nach Stetin/ bringet ſie zum Tribut/ fuͤhret viele junge Leute mit ſich hinweg/ die er zũ Chriſtlichen Glauben gewehnete/ vnd giebet dem einẽ Pommerſchen Fuͤrſten Ratibor ſeine Tochter/ den anderen/ Suantipolck/ der ſich nicht bequemen wolte/ leget er gefangẽ.
Alſo muͤſten die Hinter-Pommeriſche Fuͤrſten ſich dem Willen Hertzog Boleßlaffen ergeben/ vnd derſelbe fuͤhrete ſeine ſie greiche Waffen weit ins Land hinein/ kam im Jahr mcxxi. vnverſehens uͤbers Eyß nach Stetin/ zwang nicht allein die Buͤrger Tribut her zulangen/ ſondern nam auch viele junger Leute/ derer etliche wol acht tauſend zehlen/ mit ſich/ die er taͤuffen/ vnd in ſein Land verſetzen ließ.
Vnd ver band die Stetiniſchen/ daß ſie jhme zuſagen muſten/ den Chriſtlichen Glauben anzunehmen.
Ferners gieng er auff Vadam/ jetzo Dam geheiſſen/ da jhme zuvor die Thoͤre verſchloſſen waren/ vnd gewann ſie mit Gewalt.
Vnd brauchete daſelbſt hefftig die ſchaͤrffe des Schwerdtes.
Als ſich nun hieruͤber die Fuͤrſten Wartißlaff vnnd Ratibor beſchwereten/ hat er endlich mit jhnen Friede auffgerichtet/ vnd Fuͤrſt Ratiborn mit ſich an ſeinen Hoff genom̃en/ auch jme endlich ſeine Tochter Pribißlafiam zur Gemaͤhlin beygeleget.
Vnd das hat er alles darumb gethan/ daß er die Pommeriſche Gemuͤther beydes mit Guͤthe vnd Gewalt zum Chriſtlichen Glauben ziehen moͤchte.
Weil aber Fuͤrſt Suantipolck alleine/ da ſchon die andere Bruͤder mit dem Polen im Frieden ſtunden/ ſich nirgends hin bequemen wolte/ vnnd/ da auffs newe Hertzog Boleßlaff fuͤr das Schloß Nackel ſich lagerte/ jhn zuruͤcke trieb/ vnd auch verwundete/ iſt es endlich alſo abgelauffen/ das das faͤſte Schloß Nakel uͤbergieng/ Suantipolck gefangen/ vnnd im Gefaͤngnuß biß an den Todt gehalten ward.
Seine Laͤnder aber vnd das Schloß Nakel hat ſein Bruder Bogißlaff vom Hertzog von Polen mit gutem Willen einbekommen.
A. C. 1121.
Darauff worden nun allerley Anſchlaͤge gepflogen/ wie man das Heydniſche Volck in Pommeren zum Chriſtlichen Glauben bringen moͤchte.
Nun war es aber beym Hertzog in Polen in friſcher Gedaͤchtnus/ wie es mit Bernhardo dem Muͤnche aus Hiſpanien buͤrtig/ abgelauffen war/ welchen er mit etlichen Prieſtern vnd Dolmetſchern nach Julin oder Wollin vor wenig Jahren Chriſtum zu predigen/ abgefertiget hatte.
Weil aber bey jhm kein euſſerlich Anſehen war/ verlacheten jhn die Wollinſchen in ſeiner Armuth/ daß er ſich einen Geſandten Gottes nennete/ vnd ſo armſelig einher trete.
Hetten auch endlich jhn faſt gar erſchlagen/ da er jhre Goͤtzen-Bilder/ vnd inſonderheit die Julius-Seule/ herunter werffen wolte/ wenn jhn nicht etliche auff einem Kahne davon auffs friſche Haff gebracht/ daß er da/ wie ſie ſagten/ den Fiſchen predigte.
Derowegen ward es hochnoͤtig erachtet/ daß der Chriſtliche Glaube auff eine mehr bequeme Manier in Pommeren gepflantzet wuͤrde.
Da ward nun niemand tuͤchtiger zu gefunden/ als Otto ein Biſchoff von Bamberg/ ein geborner Grafe von Andechs/ Graff Bertholdi vnnd Sophiæ/ einer Graͤfin von Eberſtein Sohn/ welcher der Polniſchen Sprache kuͤndig war/ vnd am Polniſchen Hofe ſich vor deme wol verdienet gemachet hette.
Zu dieſem fertiget Hertzog Boleßlaff eine Legation ab/ vnnd erſuchet jhn/ ſolch ein Chriſtlich loͤblich Werck auff ſich zu nehmen.
Er iſt willig dazu:
Begiebet ſich/ mit Kayſer Heinrici des Fuͤnfften/ vnd Bapſt Calixti Vorwiſſen/ im Jahr mcxxiv. auff die Reyſe/ kombt durch Boͤhmen nach Gnieſen/ wird von Hertzog Boleßlaff vnnd Fuͤrſt Ratiborn herꝛlich empfangen/ vnd bekompt von jhnen ſtatliche Geleitsleute/ vnd vnter jhnen den Polniſchen Rath vnd Hauptman Paulitzky/ einen fuͤrnehmen wolberedten Mann/ der im Nahmen des Hertzogen von Polen das Werck ſolte mit beforderen helffen.
Mit ſolch einem ſchoͤnen Comitat/ vnd vielen Wagen/ mit allerley nottuͤrfftigen Guͤtern vnd Verehrungen beladen/ reiſet Biſchoff Otto fort: Wird anfaͤnglich zu Vſcza von Fuͤrſt Wartißlaff mit d. Pferden empfangen/ vnd mit noch mehr Geleitsleuten verſehen/ vnter welchen der Fuͤrſtliche Rath Dambſchlaff mit ſeinem Sohne/ von Julin buͤrtig/ mit geweſen iſt.
An dieſem Orte bekehret er etliche aus des Fuͤrſten Dienern.
Dann Er/ der Fuͤrſt/ ſelber/ wie auch ſeine anderen Bruͤder/ waren ſchon getaufft.
Folgendes kombt er nach Pyritz/ da daßmahl wol mehr als iv. tauſent frembder Leute auff eine Heydniſche Feyre zuſammen kommen waren/ vnnd gehet das gute Werck ſo wol fort/ daß auff ſeine gethane Predigt/ die er auff einem breiten Platze fuͤr dem Schloſſe hielt/ ſich bey vij. tauſent Seelen haben taͤuffen laſſen.
69. Der Chriſtliche Glaube wird in Pommeren erſtlich von Bernhardo einem Muͤnche/ hernach mit beſſerem Fortgangk von Biſchoff Otten geprediget.
M. Petr. Chelop.
& alii in Annalom.
A. C. 1124.
Darauff kompt er nach Stargard/ ſo daßmahl nach der alten Manier noch ein vnbemawreter Flecken war/ aber ein groß Fuͤrſtlich Schloß am Kanholtz hette/ vnd richtet den Chriſtenthumb auch daſelbſt an.
Von dannen begiebet er ſich nach Cammin/ da Fuͤrſt Wartißlaff mit ſeiner Gemaͤhlin Hella/ Hertzog Heinrichs des ſchwartzen auß Bayern Tochter/ ſeinen Hoff hielt/ vnd bringet es daſelbſt dahin/ daß nicht alleine das Volck/ vnnd die Hofeleute Buſſe thun/ vnd ſich bekehren/ ſondern auch der Fuͤrſte ſelber/ der zwar ein Chriſte war/ aber alle Heydniſche Mißbraͤuche noch nicht abgethan hette/ gutwillig ſeine xxiv. Kebsweiber/ die er biß daher nebeſt ſeiner rechten Gemaͤhlin gehalten hette/ abſchaffete.
Welchem Exempel dann auch die anderen/ ſo viele Kebsweiber hielten/ folgeten.
Hiebeneben ordnet auch Biſchoff Otto an/ daß hinfort keiner die newgeborne Toͤchterlein/ die er nicht ernehren wolte/ wie bißher in Pommern gebraͤuchlich war geweſen/ toͤdten ſolte.
Vnnd ein Mirakel oder Wunderwerck an einer vornehmen Adelichen Frawen/ dero Mann wol mit xxx. Pferden zu reiten pflag/ kam jhme vnd ſeiner Predigt maͤchtiglich zu ſtaten.
Dann da dieſelbe den Chriſtlichen Glauben weder ſelbſt annehmen/ noch jhren Vnterthanen zur Kirchen zu gehen/ erlaͤuben wolte/ vnnd den newen GOTT/ den Biſchoff Otto predigte/ hoͤniſch verachtete/ eine Senß/ nach arth der Pommeriſchen Weiber/ die ſich zu ſolcher Arbeit wol gebrauchen lieſſen/ ergriff/ vnnd in das Korn zur Zeit der Erndte am Sontag hawen wolte/ erſtaunete ſie/ vnnd blieb alſo gekruͤmmet eine Zeitlang ſtehen/ vnd gab endlich die Seele auff.
An dieſem Zorn-Exempel Gottes ſpiegelten ſich viele- vnd hielten den Biſchoff deſto groͤſſer.
Derſelbe reiſet von Cammin nach Wollin auff das Schloß/ da jhn/ nichts geachtet/ was die Fuͤrſtliche Raͤthe vor gaben/ die Buͤrger nicht hoͤren noch zulaſſen wolten.
Dann ſie erregeten einen groſſen Tumult/ vnnd wolten das Schloß mit gewalt ſtuͤrmen.
Woruͤber auch Biſchoff Otto von einem vngehewren Wenden/ der hernach/ da er getauffet war/ Bugdal genant iſt/ mit einer Stangen iſt zur Erden geſchlagen worden.
Die vornembſten der Stadt/ dieſem Tumult vorzubawen/ baten/ weil Stetin die Haupt-Stadt were/ es ſolte der Biſchoff erſtlich dahin/ vnnd verſuchen/ was er bey denen außrichten koͤndte:
Der Stetiniſchen Exempel wuͤrden hernach die Wolliniſchen wol folgen.
Alſo kompt Biſchoff Otto endlich zu Waſſer/ uͤber das Friſche Haff/ nach Stettin/ vnd wie er vnter den wuͤſten Heyden zu Wollin einen reichen Buͤrger Nedamir gefunden hatte/ der ein heimlicher Chriſte war/ vnnd ſich in Sachſen vor deme hette taͤuffen laſſen/ alſo trifft er auch zu Stetin eine gute Herberg bey einem vornehmen Buͤrger Dubslafen an/ der ſich mit ſeinem Weibe auch ſchon hatte taͤuffen laſſen/ aber des Chriſtenthumbs nicht ſonderlich vnter den Heyden pflegen koͤndte/ doch ſeine Kinder noch in etwas hette beten gelehret.
Es hat aber Biſchoff Otto mit ſeiner Predigt in den erſten zween Monaten nichts ſonderlich außgerichtet/ biß er endlich etliche Kinder mit ſonderlichen Verehrungen an ſich gezogen/ ſie im Chriſtenthumb vnterrichtete vnd tauffete.
Vnd da der Hertzog von Polen durch ſeinen Geſandten den Stetiniſchen den aufferlegeten Tribut/ außgenommen ccc.
Marck Silber/ die ſie noch erlegen ſolten/ erließ/ wo ſie ſich zu Chriſto bekehren wuͤrden/ iſt die gantze Stadt dadurch willig gemacht/ vnnd hat Biſchoff Otto die Tauffe zuverrichten angefangen/ die Heydniſche Tempel verſtoͤret/ den dreykoͤpffichten guͤldenen Goͤtzen/ den ſie Triglaff nenneten/ zu einer Verehrung dem Bapſte/ zu ſich genommen/ eine newe Kirche mitten am Marckte in S.
Adelberts Ehre/ wie auch die Kirche zu S. Peter auffgeleget/ vnd eine Schule fuͤr die Jugend angerichtet.
Die Stetiniſchen wuͤrden deſto eyferiger das Heydniſche Weſen abzuſchaffen/ weil ſie ſahen/ daß Ratibor ein Heydniſcher Pfaffe/ der wider Biſchoff Otten hefftig geredet hette/ des Nachts todt gefunden ward/ welches dann fuͤr ein Wunderwerck geachtet iſt/ vnd zu Beforderung des Glaubens nicht wenig gedienet hat.
Nach wolverrichteter Sachen zu Stetin/ iſt Biſchoff Otto auff Gardis vnnd Lebbin/ welche zween Flecken im Lande Vſedom waren/ gekommen/ vnd hat alda auch Chriſto die Thuͤre geoͤffnet.
Vnnd als er zu Lebbin ſich befand/ ſind daſelbſt etliche von Wollin angekommen/ jhme zu vermelden/ daß die auffruͤhriſchen zu Wollin durch Fuͤrſt Wartißlafen geſtillet/ vnnd zur Straffe zum theil gezogen weren/ vnd daß die gantze Stadt willig were/ den Chriſtenthumb nach der Stetiner vnd anderer Staͤdte Exempel anzunehmen.
Wie ſchaͤndlich er nun zuvor aus Wollin verjaget war/ alſo ehrlich ward er von dem Rath vnd der gantzen Gemeine anjetzo eingeholet/ vnnd hat uͤber xxij. tauſent Seelen gefunden/ die ſich durch die Tauffe Chriſto einverleibet haben.
Er hat auch die Abgoͤtterey/ vnd das Julius Bilde auff dem Marckte abgeſchaffet/ vnd dagegen die Stadt mit Kelchen/ Patenen/ Meßgewand/ vnd anderem Ornat verſehen/ vnd zwo Kirchen in S.
Adelberts/ vnd S.
Stanißlaus Ehre auffgeleget/ vnd jhnen Adelbertum ſeinen Geferten/ der hernach Biſchoff ward/ zum Prieſter verordnet.
Jhren guͤldenen Triglaff aber/ den ein Heydniſcher Pfaff bey einer Baͤwrin bey Greiffenberg heimlich verſtecket hette/ hat er vor dißmahl nicht auffſuchen koͤnnen.
Gleichwol iſt derſelbe kurtz nach ſeinem Abſcheid gefunden/ zerſchmeltzet/ vnd zu beſſerem Nutzen angewendet worden.
Als nun Biſchoff Otto recht mit den Pommern im Wercke iſt/ bekompt er von Bamberg Botſchafft/ wie daſelbſt vnd herumb wegen der Zwytracht des Keyſers vnd Babſts eine groſſe Vnruhe entſtanden/ vnnd daruͤber auch die Stadt Bamberg in Gefahr gerathen ſey.
Derowegen als er von Fuͤrſt Wartißlaff zu Cammin ſeinen Abſcheid genommen/ vnnd in kurtzem wiederumb/ den noch vnbekehreten Staͤdten zu guthe/ zu kommen verſprochen/ auch die Staͤdte/ ſo von jhme bekehret waren/ noch einmahl beſuchet hette/ namb er ſeinen Zugk wieder auff Polen zu Hertzog Boleßlaff/ vnterrichtete auch vnterwegens Colberg/ Belgard/ vnnd Dodona/ welche Stadt an einem flieſſenden Waſſer lag/ daruͤber man muß/ wenn man nach Colberg vnd Belgard wil/ vnd von etlichen fuͤr Daber geachtet wird/ im Chriſtlichen Glauben/ vnd trug jhnen das/ was ſie vergeſſen oder verworffen hetten/ auffs newe wieder fuͤr.
Nach Biſchoff Ottonis Abſcheid hat Fuͤrſt Wartißlaff die uͤbrige Staͤdte/ dahin der Biſchoff nicht kommen koͤnnen/ ohne Vnterlaß vermahnet/ den Chriſtlichen Glauben anzunehmen.
Es ſind auch dadurch viele Oerter von dem vnreinen Abgoͤttiſchen Weſen geſaubert worden.
Aber Julin oder Wollin hat ſich in den vorigen Koth wieder geweltzet/ vnnd iſt druͤber im Fewr auffgegangen/ wie wir ſchon gemeldet.
Jmgleichen hat Stetin/ da eine ſterbende Seuche einriß/ vermeinet/ ſolche Straffe were wegen der new-angekommenen Lehre uͤber ſie verhenget/ vnnd die Buͤrger daſelbſt haben S.
Adelberti Kirchen bis ans Chor nieder-gebrochen/ vnnd dem Abgott Triglaff eine Capelle dabey gebawet/ vermeinende/ man muſte den einen Gott ſo ehren/ daß man des andern nicht vergeſſe.
Wobey gleichwol auch dieſes ſich begab/ welches hernach fuͤr ein Wunderwerck iſt geachtet worden/ daß/ da einer die Axt ergriff/ anch das Chor in S.
Adelberti Kirche nieder zu hawen/ weil es nur auff einer hoͤltzernen Seule ſtand/ Jhme alßfort die Hand erſtaunet/ vnnd erſtarret iſt/ vnd Er von ſeinem boͤſen Vornehmen hat abſtehen muͤſſen.
67. Julin vnd Stetin weltzen ſich wiederumb in den vorigen Koth des Aberglaubens.
Auch wird dem Fuͤrſten von den Vor-Pommeriſchen/ vnnd inſonderheit von den Lutitiern/ wegen des angenommenen Glaubens/ hefftig zugeſetzt/ wie ſie jhn dann auch im Vkerland/ ſo jetzt die Vkermarck heiſſet/ ſehr feindlich bekrieget haben/ drumb hat er ſie uͤberzogen/ das Vkerland eingenommen/ vnd das Schloß Primißlaff zu einer Feſtung/ vnnd alſo zum Grunde der Stadt Prentzlaw auffgeleget.
Ferner iſt er auff den Grafen von Guͤtzkaw Mizlaff zugezogen/ hat jhm Loyzabgewonnen/ vnd jhn nebenſt der Stadt Demmin dahin genoͤtiget/ daß er den Chriſtlichen Glauben anzunehmen zuſagete.
68. Fuͤrſt Wartißlaff vnd Biſchoff Otto/ der zũ andern mahl in Põmern kam/ treiben den Chriſtlichen Glauben gar eyferig.
Welches dann auch bald ins Werck gerichtet worden.
Dann Biſchoff Otto kombt zum andern mal vmbs Jahr mcxxviij. durch Duͤringen/ Sachſen vnd Marck/ vnd alſo durch Hall/ Magdeburg vnnd Havelberg wol mit funffzig Wagen/ eben zu der Zeit bey Demmin an/ da Loyz von Fuͤrſt Wartißlafen gewonnen ward.
Alſo ward nun der Glaube mit Waffen vnnd predigen/ wie daßmahl der Gebrauch der Kirchen war/ getrieben.
Der Fuͤrſt ſchreibet einen Landtag aus gegen Vſedom/ ſo daßmahl Vſnam genennet ward/ wegen der Religion gemeine Vnterredung zu pflegen.
Auff welchen dann vnter andern Graff Mizlaff von Guͤtzkow/ Mirograff vnnd Barthus die edelen Lutitier mit jhren ſaͤmptlichen Kindern/ vnd neben jhnen viele andere von Adel/ auch die vornembſten aus Demmin/ Wolgaſt/ Pozdewalck oder Paſewalck/ Tribetow oder alten Treptow an der Tollenſe/ vnd andern Oertern/ erſchienen ſind.
Vnd Fuͤrſt Wartißlaff hat ſelbſt eine lange ſtatliche Rede vom Reich Chriſti gethan/ jhnen das Exempel der Wollinſchen/ ſo wegen jhres Aberglaubens newlich mit Fewr in grund verderbet weren/ fuͤr Augen geſtellet/ vnnd Jederman zur Buſſe vernunfftiglichen geleitet.
Jmgleichen hat der Biſchoff mit den Heydniſchen Pfaffen oͤffentlich eine Diſputation angeſtellet/ vnnd von den Artickuln des Glaubens mit jnen Rede gepflogen.
Vnd weil ſie in der Luͤgen wider die Warheit nicht beſtehen koͤnten/ ſind damit die Gemuͤther der anſehnlichen Landſtaͤnde zum Glauben mercklichen bewogen.
Wie dann eben im Pfingſt-Feſt darauff die/ ſo ſich zu Chriſto bekenneten/ vnnd vnter jhnen gemeldte Graͤffliche/ Adeliche/ vnnd andere vornehme Perſonen ſich haben taͤuffen lafſen.
Die von Stetin vnd Wollin haben auch jhre Geſandten auff den Landtag geſchicket/ jhren Abfall bekant/ vnd Abſolution beym Biſchoff erhalten.
A. C. 112.
Die Wolgaſtiſche Buͤrger aber ſind durch einen liſtigen Betrugk eines Heydniſchen Pfaffen betrogen worden/ daß ſie das auffgehende Liecht verworffen.
Dann gemeldter Pfaffe nam ſein Kirchen- Gewand/ gieng in den Ziz/ welches ein Wald iſt im Lande zu Vſedom/ eine Meilweges von Vſedom/ verſteckete ſich daſelbſt in einem dicken Puſch/ vnd da die Bawren des Morgens fuͤr uͤber giengen/ ſchrye er in ſeinem Kirchen-Habit/ er were der Herveit/ der Wolgaſter Gott/ der jhnen biß daher alles gegeben hette:
Nun aber kemen frembde Chriſten ins Land/ die wolten einen andern Gott hinein bringen.
Solches koͤndte ohn des Landes Vntergang nicht geſcheben.
Derowegen hetten ſie ſich vorzuſehen.
Dieſes alles berichten die Bawren nach Wolgaſt/ vnd ſind zween Prieſter/ ſo Biſchoff Otto dahin abgefertiget hette/ in groſſe Leibes-Gefahr daruͤber gerathen.
Weren auch erſchlagen/ wenn ſie nicht durch eines Wolgaſtiſchen Amptmannes Weib in Eyle aus dem Wege geſchaffet weren.
Drumb begiebet ſich Fuͤrſt Wartißlaff vnd Biſchoff Otto ſelbſt auff Wolgaſt/ vnd ſtillen mit jhrer Kegenwart den Tumult:
Doch da ſie in dem Tempel Herveits/ der bey jhnen uͤber den Krieg zu gebieten hatte/ wie Baroveit uͤber die Kauffmanſchafft/ einen Chriſten finden/ erregen ſie auffs newe einen Auffruhr.
Der Chriſt aber ergreiffet einen verguͤldeten Schild/ den ſonſt niemand wegen vermeyneter Heiligkeit deſſelben/ als der Prisſter zu Kriegeszeiten/ anruͤhren muſte/ vnd ſchuͤtzet ſich damit wider den Anfall des wuͤtenden Volckes.
Welches deñ alßfort ſeinem Heiligthumb weichet/ vnd alſo demſelben/ den ſie ſonſt toͤdten wolten/ zuentfliehen/ Raum machet.
Endlich wird auch zu Wolgaſt die Chriſtliche Lehre uͤberall angenommen/ vnd hat der Biſchoff es nicht fuͤr rathſam geachtet/ den Heydniſchen Tempel/ weil er faͤſte gebawet war/ abzubrechen/ ſondern hat jhn zum Chriſtlichen Gebrauch geweihet/ vnnd Johannem einen Prieſter darinnen beſtellet.
Auch hat er ferners durch die Predigt des Goͤttlichen Wortes/ die er durch ſeine Prieſter treiben ließ/ Großwin/ Daͤm̃in/ Loyz/ Treptow an der Tollenſe/ alt Stargard/ Guͤſtrow/ vnd andere Oerter bekehret; Perſoͤhnlich aber hat er ſich nach Guͤtzkow begeben/ daſelbſt gelehret/ getauffet/ vnd weil ſie Stein vñ Kalck hetten/ daß ſie wol koͤndten eine newe Kirche auff bawen/ die Abgoͤttiſche Kirche eingeriſſen/ vnd eine newe auff ſeinen eygenen Vnkoſten auffgebawet/ auch den Grafen Wizlaffen auff der Kirchweihe dahin erbeten/ daß er alle Chriſten vnd Vnchriſten/ ſo er in den naͤhiſten Daͤhniſchen Kriegen gefangen hette/ loß gab/ vnd auff freyen Fuß ſtellete.
69. Ein Heydniſcher Pfaffe erreget zu Wolgaſt eine Tumult wegen des Chriſtlichen Glaubens/ kan aber den Lauff des Evangelij dadurch nicht verhindern.
Allhie zu Guͤtzkow kommet eine anſehnliche Botſchafft aus der Marck von Marggraff Albrechten/ zu Biſchoff Otten an/ jhme zu ſeinem Chriſtlichen vnd von Gott ſelbſt beforderten Wercke Gluͤck zu wuͤnſchen/ vnnd zugleich zuerkunden/ wie es vmb jhn ſtuͤnde.
Dieſer Albrecht ward mit dem Zunamen der Baͤhre geheiſſen/ deſſen Vater Otto der Reiche/ ein Graff von Aſcanien/ wegẽ ſeiner Tapfferkeit die Marggraffſchafft Brandenburg von Kayſer Henrico dem Fuͤnfften erlanget hette.
Dann als Marggraff Dieterich von Meſtiboio der Wenden vnd Mechelburger Fuͤrſten verjaget war/ hat zwar Sigfried ein Marggraff von Staden durch Kayſer Cunradi des Dritten Huͤlffe die Stadt Brandenburgk den Wenden wieder entzogen/ aber er hat nicht lange fuͤr Meſtiboio bleiben koͤnnen/ ſondern iſt ebenmeſſig von jhme nebenſt ſeinem Sohne wieder aus der Marck gejaget worden.
Als aber dieſelbe nunmehr ohn einen Marggrafen war/ hat endlich Vdo gemeldten Sigfriedi Bruder-Sohn/ ein Maͤrggraff von Staden/ im Jahr mlxxxv. die Wenden meiſtentheils aus der gantzen Marck gehoben/ vnd den gantzen Marggraͤff lichen Titul wie der zu gebrauchen/ angefangen.
Aber ſein Sohn Vdo II. weil er wider ſeinen Kayſer Henricum den Vierdten ſich mit den Biſchoͤfen vnnd den Hertzogen aus Sachſen verband/ iſt wiederumb der Marck verluſtig worden/ vnd hat Pribißlaff der Mechelburgiſche vnd Wendiſche Fuͤrſt ſich abermahl der Marck bemechtiget:
Nach deſſen tode haben Hertzog Heinrich der Loͤwe võ Sachſen/ Otto der Marggraff von Soltwedel/ vnd Graff von Aſcanien/ ſonſt Otto der Reiche genant/ ſich wider die Wenden in der Marck zuſammen gethan/ vnd iſt alſo Alberto/ Ottonis Sohne/ die Bahne gemachet/ die gantze Marcke einzunehmen.
Dieſer Albertus iſt ein tapffer/ mutiger/ verſtaͤndiger Herꝛ geweſen/ vnnd hat alles/ was Wendiſch war/ aus der Marck abgeſchaffet/ vnd den Chriſtlichen Glauben uͤberall angerichtet.
Dadurch er denn das Gluͤck erlangete/ daß/ da er zweene Soͤhne hette/ Bernhardus vnter jhnen das Hertzogthumb Sachſen/ aus welchem Heinrich der Loͤwe vom Keyſer vertrieben war/ einbekamb/ vnnd ein Stamb der alten Chur-Saͤchſiſchen Linij ward.
Otto der ander Sohn aber/ hat in der Marck die Chur- Fuͤrſtliche Wuͤrde gefuͤhret/ vnnd dieſelbe auff ſeine Nachkommen geerbet.
70. Marggraff Albrecht/ deſſen Vater Otto der Reiche/ ein Fuͤrſt von Aſcanien/ durch ſeine tapfferkeit die Marck erlanget hette/ ſchaffet aus der Marck alles/ wz Wendiſch vnd Heydniſch iſt/ ab/ vnd leſſet ſich das Chriſtliche Reformation- Werck Biſchoff Otten wolgefallen.
A. C. 1081.
71. Biſchoff Otto beredet den Fuͤrſten/ dz er Schulen fuͤr die Jugend anrichtet/ vnd Wollin zum Biſchoffs-Sitze verordnet/ vnd kompt in ſeiner letzten Viſitation der Kirchen in vnterſchiedliche Gefahr.
Als nun Biſchoff Otto beſagter maſſen zu Guͤtzkow alles wol angeordnet/ vnd die Maͤrckiſche Legation wieder abgefertiget hette/ iſt er zu Fuͤrſt Wartißlaff nach Vſedom gereiſet/ vnd hat jhn dahin beredet/ daß er nicht allein in den Staͤdten fuͤr die Jugend Schulen anrichtete/ ſondern auch Wollin zum Biſchoffs-Sitze verordnete/ vnd dahin Adelbertum/ einen gelarten Prieſter/ vnnd des Biſchoffs getrewen Mit-Arbeiter/ der der Wendiſchen Sprache kuͤndig war/ verordnete.
Adelbertus aber hat/ ſo lange Biſchoff Otto lebete/ ſich des Biſchoͤfflichen Nahmens nicht gebrauchet/ ſondern ließ erſtlich nach ſeinem todte ſich confirmieren.
Darauff hat der Biſchoff noch einmahl eine Viſitation der new angerichteten Kirchen auff ſich genommen/ vnd da er auff Stetin kam/ hat er daſelbſt des Triglaffs newlich erbawete Capelle in Grund brechen laſſen.
Jſt aber/ als er einen Aberglaubiſchen Nußbaum/ dabey die Leute viele Abgoͤtterey trieben/ vmbzuhawen Befehl gab/ in groſſe Lebens- Gefahr gerathen/ weil der Mann/ auff deſſen Grund der Baum ſtand/ mit einer Axt/ jhm den Kopff auffzuſpalten/ auff jhn zufuhr.
Doch iſt der Haw in ein Holtz gefahren/ vnd der Biſchoff vnverletzet geblieben.
Jn gleiche/ wo nicht groͤſſere Gefahr/ iſt er auch gerahten/ als Er nach Wollin zu Waſſer auffm Friſchen Hafe reiſete.
Dann es haben jhn aus Anſtifftung der Heydniſchen Pfaffen wol lxxxv. Mann angeſprenget/ jhn aus dem Wege zuraͤumen.
Aber durch ſtatliche Gegenwehr derſelben/ ſo jhn geleiteten/ vnter welchen auch etliche Stetiniſche waren/ ſind die Raͤuber zuruͤcke getrieben/ vnnd ſollen derſelben etliche wegen ſolcher Vbelthat in Wannſinnigkeit gerathen ſeyn.
Als nun alſo Biſchoff Otto alles loͤblich geordnet/ auch durch ſeinen Prieſter Stanißlaum Prentzlaw vnd Paſewalck bekehret hat/ namb er ſeinen Abſcheid aus Pommeren/ kam durch Polen wiederumb in ſein Biſthumb/ vnd iſt im Jahr mcxxxix. in hohem Alter geſtorben/ nach deme er nicht ohne groſſe Muͤhe/ durch die eyferige Liebe/ Gottes Kirche außzubreiten/ den Nahmen vnnd Ruhmb erlanget/ daß er der Pommeriſche Apoſtel/ vnd der heilige Otto genennet wird.
72. Die vnglaͤubigẽ Preuſſen/ haſſen die bekehrten Pommern.
A. C. 1139.
Als aber die noch uͤbrige Preuſſen ſahen/ wie Pommeren ſich zu Chriſto von der Abgoͤtterey gewand haͤtte/ huben ſie allen Handel vnd Wandel mit jhnen auff/ vnd verſperreten alle Zufuhr.
Welches denn auch die Pommeren thaten/ daß alſo alle Licenten geſchloſſen ſind/ wie wir heutiges Tages haben reden gelernet.
Auch ſind die Preuſſen offtermahlen mit Schiffen ins Land gekommen/ vnd haben allenthalben Beuthe gemachet.
Welchen doch die Pommeren wol auff den Dienſt zu warten/ vnnd Gewalt mit Gewalt zu ſtewren wnſten.
73. Der from̃e Fuͤrſi Wartißlaff wird zur Stolp in Vor-Pommern durch einen vnglaͤubigen Lutitier erſtochen.
Sein Bruder Ratibor nimbt die Vormundſchafft ſeiner beyden vnmuͤndigen Soͤhne auff ſich.
Vnter deſſen ſtirbet Fuͤrſt Wartißlaffen erſte Gemaͤhlin Heila/ geborne aus Sachſen.
Derowegen leſſet er ſich Jdam/ Koͤniges aus Deñemarcken Tochter/ beylegen/ vnd treibet allenthalben die Religion in ſeinẽ Lande fleiſſig/ dotiret auch vnd begabet dz new aufgerichtete Pom̃eriſche Biſchoffthũb zu Wollin reichlich/ vnd verſorget es mit dem Zehenden vñ andern Jntraden beſter maſſen.
Jſt auch willens vom Bapſt Confirmation uͤber das Stifft Perſoͤhnlich zu Rom außzubringen.
Wird aber in der Nacht meucheliſcher weiſe im Jahr mcxxxvi. in einem Dorff Stolp bey der Peene von einẽ vnglaͤubigen Lutitier erſtochen.
Da er ſich dennoch ſo maͤñlich bezeiget/ daß er den Meuchelmoͤrder/ wie er den Stich empfangen/ beym Backen er wiſchete/ vñ zugleich mit erwuͤrgete.
Als ſolches ſein Bruder Fuͤrſt Ratibor/ der ſich biß daher in Polen auffgehalten/ vernam/ hat er ſich ſchleunig in Pommeren gemacht/ vñ weil Wartißlafen beyde Soͤhne/ die er nachgelaſſen/ als Bogißlaff der Ander/ von Heila gebohren/ vnd Caſimtrus der Erſte/ den er mit Jda gezeuget haͤtte/ noch minderjaͤhrig waren/ als hat er ſich jhrer Vormundſchafft angenom̃en/ beſtaͤtigung des Pommeriſchen Biſchoffthums/ deñ alſo ward es anfaͤnglich geheiſſen/ vom Bapſt Jnnocentio II. erhalten/ vnd allenthalben gute Ordenung auffgerichtet.
A. C. 1136.
Es waren aber der Rugianer/ Lutitier/ Mechelenburger vnd Holſteiner Haͤndel daßmahl ſehr verworren.
Dann zwiſchen Hertzog Heinrich aus Mechelenburg/ vnd Razo dem Fuͤrſten aus Ruͤgen/ wehret der Krieg ſo lange/ als Hertzog Heinrich lebete.
Vnnd als derſelbe verſtarb/ ließ er zweene Soͤhne nach/ Canutum vnd Suantipolck/ vnter der Vormundſchafft Canuti des Koͤniges aus Dennemarck.
Als dieſelbe zu Jahren kamen/ ſind ſie einander muthwillig in die Haare gerathen/ weil Suantipolck alleine regieren/ vnd Canutus ſolches nicht vergoͤnnen wolte.
Druͤber iſt Canutus erſtlich/ bald auch darauff Suantipolck/ vnd deſſen einiger Sohn Swinecke erſchlagen/ daß alſo keiner vom Geſchlecht Heinrici mehr uͤberig blieb.
Derowegen hat der Koͤnig in Dennemarck Canutus das Slavoniſche Land in Holſtein vnnd Mechelenburg/ als wann da keine Erben mehr weren/ mit vergoͤnſtigung vnd Belehnung Kayſer Lotharij/ eingenommen/ vnnd von der Zeit an/ haben die Koͤnige von Dennemarck den Nahmen vnnd Titul eines Koͤniges der Wenden gefuͤhret.
Da ſich aber Pribißlaff vnnd Nicolaus/ Fuͤrſt Buthuen Sohne/ vnnd alſo Fuͤrſt Heinrichs Bruder Soͤhne/ Canuto dem Koͤnige aus Dennemarck wiberſetzeten/ hat er ſie gefangen genommen/ doch endlich auff gewiſſe Rantzion wieder loß gelaſſen.
74. Durch jñerliche Vnruhe der Fuͤrſten auß Mechelenburg bekompt der Koͤnig aus Dennemarck den Nahmen vnd Titul eines Koͤniges der Wenden.
Helm. l. 1. c. 49. Pontan. l. 5. rer. Dan. p. 206.
Entwiſchen wil Razo der Ruͤgianiſche Fuͤrſtauch nicht ſtille ſitzen/ ſondern gibt vor/ daß der Wayren oder der Wagriorum Land/ darin Luͤbeck liget/ ſey ſein:
Setzet ſich zu Schiffe/ kombt an Luͤbeck/ er obert vnd pluͤndert ſie/ vnd bawet daſelbſt ein Schloß/ das er die Razeburg nennet.
Merck/ daß ein Ruͤgianer einen teutſchen Nahmen ſeinem new-erbaweten Schloſſe giebet/ daraus abzunehmen/ daß zu dieſer Zeit die Teutſche Sprache nicht gar vnter den Rugianern iſt verloſchen geweſen.
Canutus der Koͤnig von Dennemarck bringet die Ruͤgianer bald wieder von Luͤbeck/ aber da derſelbe von ſeinem eygenen Vetter ermordet ward/ ſind ſie im Jahr mcxxxiv. wie der gekommen/ vnnd haben Luͤbeck abermahl eingenommen/ vnd das Schloß zerſtoͤret.
Derowegen auch die Einwohner ſolcher Stadt mit Huͤlffe vnd Beforderung Graff Adolphi von Schawenburg vnd Holſtein ſich von der Swarte hinweg begeben/ vnd zwiſchen der Trave vnd Wakeniſſe/ Luͤbeck an einen andern Orth gebawet/ da ſie jetzund noch in groſſem Flore iſt.
75. Razo/ Fuͤrſt aus Ruͤgen
ſpricht der Wayren Land fuͤr das ſeinige an/ vnd bringet es mit der Stadt Luͤbeck ſo weit/ daß ſie muß an einen anderen Orth verleget werden.
A. C. 1134.
Blonni Chron. Lubec.
76. Als die Fuͤrſten aus Mechelenburg hefftig wider die Chriſten wuͤten/ nehmen die Saͤchſiſchen Biſchoͤfe vnd Fuͤrſten nebenſt dem Koͤnige von Dennemarck einen Zugk wider die vnglaͤubigen Slaven fuͤr/ vnd drauff wird Ruͤgen vber all bekrieget.
Zu dieſer Zeit haben Pribißlaus vnd Nicolotus hefftig wider die Chriſten in Mechelenburg zu wuͤten angefangen/ vnd haben jhre Abgoͤtter/ den Prove im Aldenburgiſchen Lande/ Siwam die Goͤttin im Polabiſchen Diſtrict/ vnnd den Radegaſt der Lutitier Gott in Mechelenburg dem rechten Gotte Himmels vnd der Er den vorgezogen/ auch jhnen nicht alleine der Thiere/ ſondern auch der Chriſten Bluth geopffert/ vnd damit ſo wol den ſchwartzen boͤſen Gott/ den ſie Diabol oder Zarnebog geheiſſen/ als den weiſſen oder guten Gott Belbog nebenſt Suantevit verehren wollen.
Sind auch in Holſtein eingefallen/ vnd haben das Schloß Segeberg mit dem Kloſter/ ſo Keyſer Lutter newlich erbawet/ verſtoͤret.
Drumb da die Chriſtliche Potentaten ſich zu dieſer Zeit verbunden/ wider die vnglaͤubige Saracenen zu ziehen/ vnnd dieſelbige ſo wol aus dem gelobten Lande/ als Hiſpanien zu verjagen/ vnd deſſentwegen das Creutz/ wie ſie es hieſſen/ predigen lieſſen/ ſamleten ſich auch die ſaͤmptliche Saͤchſiſche Biſchofe vnnd Fuͤrſten nebenſt den Dennemaͤrckern zuſammen/ einen anſehnlichen Zugk/ vnter dem Zeichen eines Creutzes dieſer arth ♁/ das ſie an die Arme bunden/ wider die vnglaͤubige Slaven/ ſo in Mechelnburg/ Pommeren vnd Ruͤgen noch uͤberig waren/ vorzunehmen.
Helmold. l. 1. c. 52 Cranz. l. 3. Vandalic. 37.
Hierauff iſt erſtlich ein groſſer Einfall zu Waſſer in das Land zu Ruͤgen von den Daͤhnen im Jahr mcxlv. geſchehen/ vnnd hat Koͤnig Erich die vornehme Stadt Arconam belagert/ vnd durch Abſtrickung des Waſſers erobert/ vnd die Einwohner den Chriſtlichen Glauben anzunehmen gezwungen:
Welches ſie doch nach des Koͤniges Abfarth weniger denn nichts geachtet.
Dann weil er jhnen den Suantevit dißmahlzun Ehren S. Viti gelaſſen/ haben ſie denſelben nach/ wie vor/ verehret/ vnd ob ſie wol zu der Tauffe ſich hetten bringen laſſen/ doch alſo/ daß ſie mehr den Durſt zu leſchen/ als aus Chriſtlichem Eyfer in den Bach/ da die Tauffe verrichtet ward/ gelauffen ſind/ ſo haben ſie doch derſelben nichts mehr geachtet/ ſondern ſich mit den auch noch im blinden Heydenthumb ſteckenden Lutitiern vnd Bardierern verbunden/ vnd den zu Chriſto bekehreten Pommeren allenthalben groſſen Schaden gethan.
Drumb kam das gantze Heer der Daͤhnen vnnd Sachſen/ nach erholetem Rath Keyſers Conradi/ fuͤr Demmin/ allda/ wie man vorgab/ die Lutitier den Daͤhnen zu trotze gehauſet vnd gehe get weren.
Solche Stadt war mit Pommeriſchem Fuͤrſtlichem Volck aus Anordnung Fuͤrſt Ratiboren wol beſetzet.
Derowegen iſt daſelbſt nichts mit Gewalt außgerichtet/ ſondern die Sache zum guͤtlichen Vertrage gebracht worden.
A. C. 1145.
Nach der Daͤhnen vnd Sachſen Abzuge/ ruͤcket Fuͤrſt Ratibor/ wider welchen die Rugianer ſich jmmer feindlich bezeigeten/ mit ſeinem Volck fuͤr Barth/ Grimmen/ vnnd Tribbeſces/ nimbt ſolche Oerter mit Gewalt hinweg/ vnnd bringet ſie zum Glauben.
Vnd alſo ſind die Rugianer vom faͤſten Lande in die Jnſul getrieben/ vnd jhre Macht enger eingeſpannen.
77. Vnterſcheidliche Regierungen in Pommeren zu einer Zeit nach Ratibori todte.
Bald aber ſtirbet dieſer loͤbliche Fuͤrſt Ratibor im Jahr mcli. nach deme er den Weinberg Chriſti zu erweitern ſich ſehr hette angelegen ſeyn laſſen/ auch zu dem Ende zwey reiche Kloͤſter geſtifftet/ als Solpe/ Benedictiner Ordens an der Peene/ welchem Biſchoff Albertus den Zehenden im Lande Großwyn abtrat/ vnnd Grobe/ Præmonſtratenſer Ordens im Lande zu Vſedom.
Er verleſſet zwene Soͤhne Wartißlaff vnd Suantipolck des Nahmens die Andere/ welche die Stadt Stettin/ vnnd ein theil am Lande Stettin nebenſt der New-Marck einbekamen.
Jhre Vettern/ Wartißlai des Erſten Soͤhne/ als Bogißlaff II.
vnd Caſimirus I. regiereten im andern Theil des Landes Stettin/ vnd in Vor-Pommeren.
Zubißlaff hatte gantz Hinter-Pommeren ein/ zwiſchen der Perſante/ Bra/ Notez vnd der Weyſſel; deſſen Vater Bogißlaff des Nahmens der erſte/ Suantibori Sohn/ im Jahr mcl. verſtorben war/ nach deme er Buguſtie oder Bugußwick/ ſo jetzund Putzke oder Putzkerwick heiſſet/ erbawet hatte.
Jn Ruͤgen regierete nach Fuͤrſt Razen todte Tezlaff ſein aͤltiſter Sohn/ den er neben Jaromar vnd Stoißlaff nach gelaſſen hatte.
A. C. 1151.
A. C. 1150.
Schuz. l. 1. Chron. Boruſſ.
Dieſer Tezlaff/ als er ſahe/ daß in Dennemarck ſich drey Koͤnige/ als Sueno/ Woldemar vnnd Canutus vmb das Reich zancketen/ nam ſolche Gelegenheit in Acht/ fiel zu Waſſer vnterſchiedliche mahl die Daͤhnen an/ vnd brachte offtermahlen groſſen Raub aus jhrem Lande.
Solches aber ward jhm/ als Woldemar das Reich endlich alleine behielt/ ſehr vergolten:
Denn derſelbe verband ſich mit dem Hertzogen aus Sachſen/ Heinrich dem Loͤwen/ ſandte Abſolon ſeinen Biſchoff von Roſchild wider jhn/ der jhn etliche mahl uͤberfiel/ vnd vmb Friede zu bitten/ vnnd Tribnt zu geben/ noͤtigete.
78. Die Dennemaͤrckiſche Kriege wider Ruͤgen vnd Mechelenburg gehen noch jmmerfort/ vnd die Pommeriſche Fuͤrſten nehmen ſich der verjageten Fuͤrſten aus Mechelenburg an.
Hertzog Heinrich von Sachſen aber/ der auch zugleich uͤber Beyern vnd viele andere Laͤnder regierete/ fiel in Mechelenburg ein/ verjagete Fuͤrſt Pribißlaffen/ vnd nam das gantze Land ein.
Niclotns aber/ Pribißlai Bruder/ kam mit hinter laſſung zweyer Soͤhne/ als Pribißlai vnd Wartißlai/ vmbs Leben/ vnd an ſtat der Wenden/ ſetzeten ſich die Sachſen uͤber all in Mechelenburg/ vnd ward das gantze Land vnter Hertzogk Heinrich des Loͤwen Obriſten vertheilet/ Wartißlaff Nicloti Sohn gefangen/ nach Braunſchweig gefuͤhret/ vnd endlich am Stricke erwuͤrget/ weil er aus dem Gefaͤngnuß ſeinen Bruder Pribißlaff zum Kriege angemahnet hette.
Helm. l. 1. c. 88.
Bogißlaff vnd Caſimir/ die beyden Vor Pom̃eriſchen Fuͤrſten nehmen ſich jhres Blutfreundes/ des verjagetẽ Pribißlai/ an/ legen erſtlich Vorbitte bey Hertzog Heinrich dem Sachſen fuͤr jhm ein/ vnd da dz nichts ſchaffen wil/ bringen ſie alle jhre Macht auff/ ziehen in Mechelenburg/ vnnd erobern viele von den Sachſen eingenom̃ene Staͤdte/ als Jlow/ die Stadt Mechelenburg/ Kuſtin/ Malchaw/ verjagen Graff Guͤnzeln aus Schwerin/ zerſtoͤren die alte Stadt Mechelenburg/ vnd kommen mit reicher Beuthe wie der anheimb.
79. Der Koͤnig von Dennemarck Woldemar verbindet ſich mit Hertzog Heinrich dem Loͤwen/ dem maͤchtigſten Fuͤrſten in Teutſchland/ vñ Marggraff Albrechten/ wider Pommeren/ vnd kommen viele Fuͤrſten fuͤr Demmin.
Aber die Pommeren wehren ſich tapfer.
Eben zu der Zeit ward ein Reichstag von Keyſer Friderico dem Rothbarth zu Mez/ oder wie Cranzius zeuget/ zu Biſanz in Burgundien gehalten/ auff welchem der Koͤnig von Dennemarck dieſes erhielt/ daß er moͤchte die Wendiſche/ vnd alſo auch die Pommeriſche Nation/ als von der er ſtets viele Schaden er litte/ vnter ſich bringen.
Welches dann der Kayſer jhm leichtlich vergoͤnnen koͤndte/ weil er an den Pommeren/ als die daßmahls freye Leute waren/ vnd niemand vnterthan/ nichts zu verlieren hette.
So thut ſich nun der Koͤnig von Dennemarck mit Hertzog Heinrich dem Loͤwen von Sachſen/ wie auch Marggraff Albrecht von Brand enburg zuſammen: vnnd werden in dieſer aller Nahmen im Jahr mclxiv. wider die Pommeren mit groſſer Macht voran geſand Graff Adolff von Dithmarſen/ Graff Carſten von Oldenburg/ vnd Graff Guͤntzel von Schwerin.
Dieſe bemaͤchzigen ſich erſtlich in Mechelenburg aller faͤſten Oerter/ vnd lagern ſich hernach zu Verchem/ da hernach das Kloſter geſtifftet iſt.
Es waren aber daßmahl gemeldte beyde Vor-Pommeriſche Fuͤrſten neben dem Hertzog von Mechelenburg in Demmin mit einem anſehenlichen Volcke/ daß ſie theils ſelbſt geworben/ theils von Fuͤrſt Zubißlaff aus Hinter-Pommern/ vnd von Hertzog Mizlaff aus Polen/ zu Huͤlffe empfangen hetten.
Da ſie nun der Feinde Ankunfft vermercketen/ ſchicketen ſie erſtlich Botſchafften an ſie nach Verchem/ vmb Frieden zu werben/ vnd erboten ſich drey tauſent Marck Silbers zum Abtrage zu geben.
Als aber ſolches Geld hoͤniſch außgeſchlagen ward/ bieten ſie des folgenden Tages mit ebenmeßigem Schimpff nur zwo tauſent Marck/ vnnd ſenden jhren Reiſigen Zeugk aus/ laſſen den Feinden im Lager zu Verchem/ da ſie mehr Volck/ vnnd inſonderheit des Koͤniges von Dennemarck/ erwarteten/ allen Proviant abſtricken/ fallen ſie auch drinnen endlich ſelbſten an/ vnd entſtehet druͤber ein hefftig Treffen/ in welchem Graff Adolff von Holſtein/ ein ſehr tapffer Heldt/ der inſonderheit dem Marggrafen von Brandenburgk ſehr lieb vnnd werth war/ nebenſt Graff Reinhold von Dithmarſen/ vnnd vielem Volcke erſchlagen iſt.
Die anderen beyden Graffen entflohen auff einen Bergk mit dem uͤbrigen Volck/ vnd als ſie von dannen ſahen/ wie die Pommeren ohne Ordenung jhre Lager pluͤnderten/ vnd herumb ſtreiffeten/ ermanneten ſie ſich wiederumb/ fielen ſie an/ vnnd ſchlugen ſie wieder hinauß/ daß ſie ſich mit der Flucht nach Demmin begeben muſten.
Alb. Cranz. l. 4. Vand. c. 38.
A. C. 1164.
Eben zu ſolcher Zeit kam der Koͤnig von Dennemarck nebenſt Fuͤrſt Tezlaffen von Ruͤgen/ der jhme/ dem newlich geſchehenen Vertrage nach/ Huͤlffe leiſten muſte/ zu Waſſer die Peene hinauff fuͤr Wolgaſt an.
Daraus ader/ weil ſie wid er eine ſolche Macht nicht zuerhalten/ waren die Buͤrger mit Weib/ Kind/ Haab/ vnd Guͤtern in die naͤhiſt gelegene Waͤlder geflogen.
Drumb iſt ſolche Stadt als fort uͤbergangen/ vnd den Rugianern eingethan worden.
Darauff iſt das Volck außgeſetzet/ das Land hin vnnd her ſehr verwuͤſtet/ auch die Stadt Guͤtzkow gewonnen vnnd außgepluͤndert worden.
Als ſolches die ſamptliche Fuͤrſten in Dem̃in vermercketen/ vnd daneben wuͤſten/ daß Marggraff Albrecht von Brandenburg/ vnd Hertzog Heinrich võ Sachſen/ mit noch einer groͤſſeren Macht anlangetẽ/ traweten ſie ſolchem Orte nicht/ ſondern begaben ſich ſambt jrem Volcke vnd allen Einwohnern ebemeſſig/ wie die aus Wolgaſt/ in die Wildnuſſen/ vnnd andere ſichere Orter/ vnd verbranten die Stadt ſelbſt/ daß ſie dem Feinde nicht dienlich were.
Hier auff wird nun/ als die Armeen der Feinde von allen ſeyten zuſammen ruͤcketen/ das gantze Land der Lutitier von der Warnaw an/ bis an die Peene/ auffs grewlichſte verwuͤſtet/ vnd koͤnten die Fuͤrſten dem Vnheyl/ wegen des Feindes groſſer Macht/ nicht ſonderlich wehrẽ.
Gleichwol thaten ſie jhm aus den Waͤldern Abbruch/ ſo viele ſie koͤndten/ vnd als ſie vermercketen/ daß er eine Schiff- Bruͤcken uͤber die Peene geſchlagen/ vnnd ſchon etlich Volck uͤbergeſetzet hette/ wiſchete Fuͤrſt Bogißlaff aus dem nechſtgele genen Holtze her fuͤr: Daruͤber ſind viele des Daͤhniſchen Volckes/ ſo noch dahin den war/ theils ins Waſſer gejaget/ daß ſie erſoffen/ theils nebenſt jhrem Obriſten Peter Schwenſen erſchlagen worden.
Damit ward der Feind noch mehr erbittert/ theilete ſein Volck in zween hauffen/ vnnd verheerete das gante Land zwiſchen der Peene vnnd Oder auffs grewlichſte.
Derowegen warden die Pom̃eriſche Fuͤrſten/ zu denen ſich das ſaͤmptliche Landvolck geſchlagen hette/ verurſachet/ zu verhuͤtung der gaͤntzlichen Ruin/ vnd verderbung jhres Landes/ vmb einen Stillſtand anzuhalten.
Da ſind nun die Friedens-Handelungen vorgenommen/ vnd hat der Koͤnig von Dennemarck begehret/ erſtlich/ daß die Fuͤrſten von Pommeren jhre Land vnd Leute von jhme ſolten zu Lehen nehmen/ zum andern/ jhme Jaͤhrlichen Tribut gebenweiters Fuͤrſt Pribißlaffen von Mechelenburg Hertzog Heinrichen uͤberliefern.
Darauff iſt mañlich von den Fuͤrſten geantwortet/ ſie wolten lieber keinẽ Fußbreit in jhrem Lande behalten/ als ſolche Punct eingehen/ die wider jhre Freyheit vnd zugeſagten Glauben lieffen.
Endlich/ weil auch der Feind des Krieges muͤde ward/ iſt dieſer Vertragk getroffen/ daß Fuͤrſt Bugißlaff vnd Caſimir/ wegen angewandter Kriegskoſten etliche tauſent Marck Silbers erlegen/ vnnd hinfort wider die Daͤhnen/ Sachſen/ vñ Rugianer nichts feindlichs anfangen/ auch Fuͤrſt Pribißlafen/ wo ſie wolten/ wol bey ſich behalten/ aber jhme keine Huͤlffe wider Hertzog Heinrich von Sachſen leiſten ſolten.
Vnd alſo iſt das gantze Land/ außgenom̃en Wolgaſt/ welches zum Vnterpfand den Daͤhnen vnd Sachſen/ doch daß die Fuͤrſten den drittentheil einbehielten/ bis zu erlegung des Geldes/ gelaſſen ward/ den Fuͤrſten von Pommeren wieder eingereumet/ vnd alles feindliche Volck wieder aus Pom̃eren abgefuͤhret worden.
80. Der Koͤuig vvn Dennemarck ſchiffet in Hinter-Pommern/ leget Fuͤrſt Zubißlaffen zu widern dz Schloß Dantzig auff.
Aber derſelbe nimbt ſolches bald drauff ein/ vnd zeucht den vnbemawreten Flecken Dantzigk in eine namhaffte Stadt zuſammen.
Doch war hiemit noch kein Friede.
Dann erſtlich fuhr der Koͤnig von Dennemarck mit ſeinen Schiffen in Hinter-Pommern/ vnd weil Fuͤrſt Zubißlaff ſeinen Vettern/ den Vor-Pommeriſchen Fuͤrſten/ Huͤlffe zugeſandt hette/ legete er jhme zu widern das Schloß Dantzig/ oder Dantzwyck/ das iſt die Dahniſche Wycke/ wie die Pommeriſche Chroniken ſagen/ an/ vnd fuͤgete daraus den Pommeren vnd Preuſſen viele Schaden zu.
Welches doch balde darauff Fuͤrſt Zubißlaff wieder eroberte/ vnnd es faͤſter bawete.
Neben deme hat er noch ein Schloß Zoba/ zwo Meylen von Dantzig/ erbawet/ vnnd darauff gemeiniglich Hoff-gehalten.
Jmgleichen hat er das beruͤhmbte Kloſter Olive angerichtet/ vnd es mit Bene dictiner Moͤnchen beſetzet/ vnnd bey denſelben/ da er alt geworden/ ſich meiſtentheils/ ſeinen Chriſtenthumb zu treiben/ auffgehalten/ vnd von dannen den vnbemawreten Flecken Dantzig/ der hin vnd her vnter den Bergen zerſtrewet lag/ im Jahr mclxxxv. in eine Stadt an dem Orth/ da jetzt die Alte-Stadt liget/ auff ſolch einem Platze/ als die Einwohner des alten Fleckens Jung vnd Alt mit jhren Armen vmbſchrenken koͤndten/ zuſammen gezogen/ vnnd iſt zwey Jahr hernach erſtlich verſtorben/ mit Verlaſſung zweyer Soͤhne/ als Sambori vnd Meſtewini/ die er mit Anna/ Hertzog Mizlaff aus Polen Tochter/ gezeuget hat.
A. C. 1184.
81. Der Krieg wendet ſich von den Pommeren auff die Ruͤgtaner/ die bißhero dem Koͤnige ans Dennemarck beygeſtanden haben.
Vnter deſſen bawen die Vor-Pommeriſche Fuͤrſten jhre verwuͤſtetes Land/ vnnd inſonderheit die Stadt Demmin/ wieder auff/ ſo gut ſie koͤnnen/ vnd erhaltens endlich bey Hertzog Heinrichen dem Loͤwen/ daß Fuͤrſt Pribißlaffen ſein Land vnnd Leute/ außgenommen Schwerin/ ſo Graff Guͤntzel vor ſich vnd ſeine Erben behielt/ wieder eingeraͤumet wird.
Der Koͤnig aber von Dennemarck krieget auffs newe mit Tezlaffen dem Ruͤgianiſchen Fuͤrſten zu thuen/ weil derſelbe von den Sachſen/ die mit den Daͤhnen nach dem Pommeriſchen Kriege/ wegen Theilung der Beute/ vnnd etlichen ſchimpfflichen Worten/ in einen Zwyſt gerathen waren/ Jhme auffſtutzig war gemachet worden/ vnd dannenher jhme nichtes zu willen wuſte/ auch der dinge nichts halten wolte/ wozu er ſich verbunden hette.
Dannenher haben die Vor-Pommeriſche Fuͤrſten Caſimir vnd Bogißlaff Vrſach genommen/ alle Rugianer/ ſo die Daͤhnen vnd Sachſen in Wolgaſt gelaſſen hetten/ zu verjagen/ vnd die Stadt fuͤr ſich zu behalten.
Dagegen fiel der Koͤnig aus Dennemarck mit ſeinem Sohn Chriſtophoro/ vnd mit Abſolon dem Biſchoff zu Roſchild/ ſo wol in Ruͤgen/ als in Pommeren/ zu vnterſchiedlichen mahlen ein/ vnd pluͤnderte Wittow/ Jaßmund/ Barth vnd andere Oerter vnverhindert.
Doch hat es die Rugianer zum meiſten getroffen.
Dann ob ſie ſich auch wol offtermahlen zu Schiffe ſetzeten/ vnnd gleichmeſſige Pluͤnderung in die Daͤhniſche Oerter vornahmen/ ſo ſind ſie doch endlich/ weil ſie alleine noch uͤbrig waren/ die Chriſto die Thuͤre verſperreten/ von allen Ecken angegriffen/ vnd zu beſſeren Gedancken gebracht worden.
Dann der Koͤnig von Dennemarck verband ſich auffs newe mit dem Hertzog aus Sachſen/ vnd ſagete jhm den halben Theil der Beuthe zu/ die er von den Rugianern eroͤbern wuͤrde.
Vertrug ſich auch durch abgeſandte Botſchafften mit den Vor Pommeriſchen Fuͤrſten dermaſſen/ daß ſie Wolgaſt hinfort vnverhindert behalten/ dagegen den Anſpruch wegen des Daͤhniſchen Einfalles ins Land Barth fallen laſſen/ vnnd jhme/ doch auff ſeinen Vnkoſten vnnd gebuͤhrliche Kriegs-Beſtallung/ wider die Ruͤgianer Huͤlffe leiſten ſolten.
82. Ruͤgen wird mit Gewalt zu Chriſto gezogen.
Alſo wird Ruͤgen im Jahr mclxviij. zugleich von Daͤhnen-Pom̃eren/ vnd dem Hertzog von Sachſen/ in deſſen Nahmen Fuͤrſt Pribißlaff aus Mechelenburg zu Felde zogk/ an vielen Oertern angegriffen/ vnd mit Schwerd vnd Fewr auffs hefftigſte geaͤngſtiget.
Die Fuͤrſten Tezlaff/ Jaromar vñ Stoißlaff durfften ſich im Felde ſolchen maͤchtigen Feinden zu begegenẽ nicht getrawen/ beſetzeten Arcon gar ſtarck vnter dem Haͤuptman Grantzow/ vnd ſie ſelbſten hielten ſich zu Carentz mit einem anſehenlichen Volcke auff.
Aber/ wie ſchon bey Beſchreibung der Stadt Arcona vnd Carentz berichtet/ ſolche beyde Staͤdte ſind endlich zur Auffgabe genoͤtiget/ vnd iſt von jhnen in gepflogener Handelung begehret/ ſie ſolten jhre Goͤtzen/ als den Arconiſchen vierkoͤpffichten Suantevit/ der in der rechten Hand ein Metallin Horn mit Getraͤnck/ daraus die Prieſter von des kuͤnfftigen Jahres Fruchtbarkeit weiſſageten/ vnd in der lincken/ Pfeile vnd Bogen hielt/ vnd zu Carentz den Kriegs-Goͤtzen/ den Rugevit/ mit ſieben Koͤpffen/ vnd ſieben am Guͤrtel hangenden Schwerdtern/ den Baroveit mit fuͤnff Koͤpffen/ den ſie fuͤr einen Gott des Friedes/ vnd der fuͤnff Sinne hielten/ vnnd endlich den Abgott des Regiments Paronutz/ der nebenſt andern vier Angeſichtern auch eines an der Bruſt hette/ vnd mit der rechten Hand den Kinn oder Barth vnterſtuͤtzete/ die lincke aber an der Stirne hielt/ vnd durch die Finger ſahe/ nebenſt andern Abgoͤttiſchen dingen abſchaffen/ gemeldter Goͤtzen Schaͤtze vnd Gerechtigkeiten dem Koͤnige von Dennemarck uͤberantworten/ den Zehenden/ vnnd alle andere Einkommen derſelben zum Chriſtlichen Gebrauch verordenen/ die gefangene Chriſten loß laſſen, den Chriſtenthumb annehmen/ etliche tauſent Marck Silbers zu Abtragk vnd Beſoldung des Krieges-Volckes alßfort zehlen/ Jaͤhrlich dem Koͤnige von jeglichem Joch Ochſen xl. Schillinge zum Tribut geben/ vnnd hinfort nicht Fuͤrſt Tezlafen/ der ſich wider den Koͤnig geſetzet hette/ ſondern ſeinem Bruder Jaromar/ dem hernach der Koͤnig ſeine Tochter Hildegard gab/ uͤber ſich regieren laſſen.
Solches alles iſt auch zu wercke gerichtet/ vnd haben drey Biſchoͤfe/ als Abſolon von Roſchilde aus Dennemarck/ Sueno von Arhauſen aus Norwegen/ vnd Berno von Mechelnburg das Chriſtliche werck der Predigt vnd Tauffe verrichtet/ vnd die Abgoͤttiſche Tempel in den grund verbrand/ vñ uͤber xxx. Kirchen/ aufflegẽ laſſen.
Worbey zuvermelden iſt/ daß der Tenfel/ als Suantevits des Abgottes Tempel im Fewr auffgieng/ in die Lufft davon geflogen iſt/ vnnd einen boͤſen Stanck hinter ſich gelaſſen hat:
Wie auch/ daß vnter den Schaͤtzen ſolches Abgotts viele verguͤldete Schawer/ vnd andere Verehrungen gefunden ſeyn/ die Jhme frembde Potentaten/ vnnd vnter andern Suen Otto/ Koͤnig aus Dennemarck/ vnnd Meſtiboins/ der Obotriter vnd Wenden Fuͤrſte/ zugeſand haben.
A. C. 1168.
Cram. l. 1. Chron. Eccl. Pom. c. 48. & omnes annales M. S.
Denn weil in Ruͤgen zu jeder Zeit die Abgoͤtterey mehr als an anderen Ortern getrieben ward/ als haben faſt alle Laͤnder/ ſo an vnd bey dem Balthiſchen Meere liegen/ ſolche Jnſul als einen gemeinen Tempel geachtet/ vnnd den Abgoͤttern drinnen groſſe Ehre angethhn.
82. Die Fuͤrſten aus Pom̃eren kommen auffs newe mit dem Koͤnig in Dennemarck in die Haare/ vnd derſelbe kombt durch dz Friſche Haff bis an Wollin vnd Cammin.
Kan aber nichtes außrichten.
Als nun das Heydniſche Vnweſen alſo abgeſchaffet/ vnnd das Land zu Ruͤgen mit Chriſtlichen Predigern beſetzet/ vnnd die Kirchen drinnen vnter den Roſchildiſchen Sprengel geleget wurden/ wolte der Koͤnig von Dennemarck den Pommeriſchen Fuͤrſten fuͤr geleiſtete Huͤlffe nichts zu willen wiſſen.
Derowegen erhub ſich eine ñewe Vnruhe/ inſonderheit/ weil des Koͤniges Haͤndel den Pommeren ſehr verdaͤchtig waren/ vnd Jederman dafuͤr hielt/ daß er zu weit vmb ſich greiffen/ vnd die Freyheit der Pommeriſchen Laͤnder vntertrucken wolte.
Wie er dann auch durch ſeinen Sohn Chriſtophorum/ vnnd Biſchoff Abſolon/ einen vnvermuthlichen Einfal ins Land thate/ vnd im Lande Barth/ vnd auffm Dartz vnd Zingſt den Einwohnern groſſen Schaden zufuͤgete.
Dannenher fuhren die Pommeriſche Fuͤrſten mit xxx. wolgeruͤſteten Schiffen aus/ vberfielen Moͤhne/ Falſter vnnd Seeland/ eroberten auch etliche Schiffe/ ſo aus Norwegen in Dennemarck wolten/ vnnd brachten groſſe Beuthe anheimb.
Jmgleichen/ weil Jaromar in Ruͤgen auff ſeines Schwaͤhers ſeiten war/ fielen ſie in Ruͤgen ein/ verwuͤſteten alles/ vnnd brachen die beyde feine Staͤdte Arcona vnnd Carentz in Grund/ vnd macheten ſie zu nichte.
Hierzu iſt jhnen Pribißlaff aus Mechelenburg/ von Hertzog Heinrich dem Sachſen angehetzet/ auch behuͤlfflich geweſen.
Aher der Koͤnig wetzet bald ſeinen Schart aus/ vertraͤget ſich mit den Sachſen/ verſpricht ſeine aͤltiſte Tochter Hertzog Heinrichs Sohn/ vnd als dieſelbe/ ehe die Heimbfuͤhrung geſchiehet/ verſtirbet/ giebet er jhme die juͤngeſte Tochter/ vnnd kombt mit einer groſſen Macht von Daͤhnen vnnd Ruͤgianern durch das Friſche Haff auff Wollin.
Weil er aber daſelbſt wenig/ wegen ſtatlicher Gegenwehr der Buͤrger vnd Hofediener/ ſo ſich daſelbſt befunden/ ſchaffen koͤnte/ begab er ſich fuͤr Cammin/ da daßmahl die Pommeriſche Fuͤrſten waren:
Aber da ward er auch alſo empfangen/ daß er nach hinterlaſſung etlicher Schiffe/ ſo jhme abgenommen worden/ die Belagerung auffheben/ vnd ſich davon machen muͤſte.
Dieſer Einfall/ darin die Stadt Wollin groſſen Schaden lidte/ bewegete Fuͤrſt Caſimir/ daß er zu mehrer Sicherheit das Pommeriſche Bißthumb im Jahr mclxxv. nach Cam̃in verlegete/ vnd ſein Schloß daſelbſt dazu gab.
Jmgleichen ſtifftete er die Thumb- Probſtey/ vnnd ſchenckete vij.
Doͤrffer dazu: Fieng auch die Cathedral-Kirche zu S.
Johannis/ welchen man fuͤr des Stifftes Patron hielt/ anzubawen.
Gemeldter Fuͤrſt hat dem Capittul Macht gegeben/ daß es hinfort die freye Wahl/ einen Biſchoff zu erwehlen/ haben ſolte/ doch/ daß Er/ vnd ſein Bruder/ vnnd jhre Erben/ Patronen des Stifftes verbleiben.
Alſo iſt das Schloß Cammin zum Thumb eingenommen/ vnd hat man hinfort das Biſthumb nicht mehr das Pommeriſche/ ſondern das Camminſche Stifft geheiſſen.
Woruͤber dann im Jahr mclxxxiij. Confirmation vom Bapſt erholet iſt/ in welcher/ daß man nur ſehe/ was fuͤr Staͤdte daßmahl im Lande geweſen ſeyn/ namentlich benennet werden/ Cammin mit dem Kruge vnd Marckt/ vnnd die Schloͤſſer Demmin/ Tribbeſees/ Gogro/ Wolgaſt/ Hußneim/ Großwyn/ Pfurs/ Stargard/ Stetin/ Prenzo/ Colbergk/ vnd andere mehr.
83. Das Biſchoffthumb wird von Wollin nach Cãmin verleget.
A. C. 1175.
A. C. 1183.
84. Der Koͤnig ans Dennemarck vñ Fuͤrſt aus Ruͤgẽ legen ſich fuͤr Wollin:
Hertzog Heinrich aus Sachſen fuͤr Demmin. Koͤnnen aber nichtes außrichten.
Vnter deſſen ruhet Koͤnig Woldemar aus Dennemarck nicht/ kombt auffs newe im Jahr mclxxviij. mit anſehenlicher Huͤlffe der Sachſen/ die jhm Hertzog Heinrich zufuͤhrete/ in Pommeren.
Hertzog Heinrich belagert Demmin zu Lande.
Der Koͤnig/ vnnd Fuͤrſt Jaromar von Ruͤgen/ kommen zu Waſſer fuͤr Wollin/ welches ſie aber oͤde vnnd wuͤſte funden/ weil die Buͤrger ſich wider die groſſe Macht zuhalten/ vntuͤchtig befunden/ vnnd ſich deßwegen mit alle dem jhrigen nach Cammin begeben hetten.
Dahin verfolget ſie zwar der Feind/ vnnd belagert das Schloß vnnd die Stadt ſehr hart etliche Wochen/ vnd ſetzet jhn mit ſtuͤrmen vnd vntergraben hefftig zu/ kan aber auch dißmahl nichts außrichten.
Derowegen iſt er abgezogen/ vnd hat das Land allenthalben/ biß an Colberg verheeret vnnd verwuͤſtet.
A. C. 1178.
Hertzogk Heinrich ſchaffet auch wenig vor Demmin/ vnd ob er wol die Peene abſtechen wolte/ daß Er der Stadt naͤher keme/ iſt jhm doch der Anſchlagk nicht angegangen/ vnd beyde Fuͤrſten/ Bugißlaff vnnd Caſimir/ gaben auff ſein Thuen ſo fleiſſige Achtung/ daß/ da Er Proviant zu holen/ vnd ſonſt das Land zu verderben/ etliche außſandte/ ſie dieſelbe bey Guͤtzkow uͤberſielen/ viele davon erſchlugen/ vnd uͤber ccc. gefangen nahmen.
Solches hoͤret der Hertzog mit groſſem Vnmuth fuͤr Demmin/ vnnd wird noch mehr beweget/ da Jhm Botſchafft zukamb/ daß Biſchoff Vlrich von Halberſtadt/ mit Huͤlffe faſt aller Saͤchſiſchen Biſchoͤffe/ vnd anderer Fuͤrſten/ die wol wuſten/ daß der Kayſer uͤbel mit Hertzogk Heinrich zu frieden war/ weiler Jhme einen Zugk in Jtalien wider die Combardey verſaget hette/ Jhme in ſein Land gefallen were/ vnnd Biſchoff Geronem/ der von Hertzog Heinrich eingeſetzet war/ verjaget hette.
Derowegen ließ Er den Fuͤrſten von Pommern guͤtliche Handlung anbieten/ verſprach jhnen ewige Freundſchafft/ vnnd raͤumete alſo/ nach deme er ſeine Gefangene ohne Entgeltnuß wieder loß bekamb/ das Land mit alle ſeinem Volcke.
Helm. l. 2. c. 20. & 23.
Als nun Fuͤrſt Bogißlaff vnd Caſimir den einen Feind fuͤr Demmin aus dem Lande gebracht hetten/ giengen ſie mit gantzer Macht auff den andern zu/ nemblich auff den Koͤnig von Dennemarck/ der vmb Cammin vnd Colbergk alles verheerete/ das Gluͤck mit jhme zu verſuchen.
Aber der wolte jhrer nicht erwarten/ ſondern ſetzete ſich zu Schiffe/ vnd ſiegelte davon.
Derowegen bereiteten ſie etliche Schiffe/ vnd ſandten dieſelbe im folgenden Fruͤhling aus/ pluͤnderten Moͤhne in Dennemarck/ vnd Jaſmund in Ruͤgen/ vnd erholeten ſich etlicher maſſen jhres empfangenen Schadens.
Jm gegentheil fertiget der Koͤnig ſeinen Sohn Canutum/ vnd Fuͤrſt Jaromar aus Ruͤgen/ ab/ die zu erſt/ wie Saxo ſaget/ Oſtroßnam/ welches etliche fuͤr Wuſterhuſen/ andere fuͤr die Juliniſche/ oder ja die Vſedomiſche Jnſul halten/ pluͤnd erenhernach Wolgaſt belageren/ vnd als ſie nichts dafuͤr außrichten/ wieder davon abziehen.
Kaum waren ſie aus dem Lande/ ſo fallen die Pommeriſche Fuͤrſten in Ruͤgen/ belagern Fuͤrſt Jaromar auff dem Schloſſe Rugigard gar hart/ laſſen dennoch endlich ſich in einen Stillſtand ein/ vnd ziehen davon.
85. Fuͤrſt Jaromar aus Ruͤgẽ/ nimbt den Pommern Barth/ Grim̃en Trib beſees/ vnd kompt mit Koͤnig Woldemar fuͤr Stettin/ dieſelbe Stadt aber wendet den Krieg võ ſich durch eine Geldſtewr ab.
Als aber derſelbe zum Ende lieff/ bemaͤch tigete ſich Fuͤrſt Jaromar/ mit huͤlffe der Daͤhnen/ der drey Land ſchafften/ Barth/ Grimmen vnd Tribbeſees/ die den Rugianern vor etlichen Jahren von den Pommeren entzogen waren/ vnnd brachte ſie wieder zu ſeiner Botmeſſigkeit.
Kamb auch mit Koͤnig Woldemar durch die Swyne/ vnnd das Friſche Haff/ die Oder hinauff/ fuͤr Stettin/ dieſelbe einzunehmen.
Daſelbſt reſidierte Fuͤrſt Wartißlaff/ ein friedfertiger Herꝛ/ welcher mit alle den Kriegen/ ſo ſeine Vetteren in Vor- Pommern fuͤhreten/ niemaln hatetwas zu thuen haben wollen/ ſondern ſie gaͤntzlich verlaſſen/ vnnd jhre Gefahr/ davon jhm auch Vnheyl zuwachſen koͤndte/ gar aus den Augen geſetzet hette.
Gleichwol koͤndte ſolche Neutralitaͤt jhm nichts helffen.
Dann die Daͤhnen vnnd Ruͤgianer wolten auch an dieſem Orthe in Pommeren jhre Heylverſuchen.
Aber der Fuͤrſt gieng jhnen mit Glimpff entgegen/ vnd brachte ſie mit erlegung einer Summa Geldes aus ſeiner Jegend hinweg.
Sie aber fielen ins Land Vſedom hinein/ verwuͤſteten Gardis vnd Lebin/ nebenſt den vmbliegenden Landſchafften/ vnd hauſeten gar uͤbel.
Derowegen begaben ſich beyde Vor-Pommeriſche Fuͤrſten mit jhren Schiffen in die Swyne/ dem Feind daſelbſt auffzuwarten:
Aber er war jhnen zu maͤchtig/ ſchlug ſich mit Gewalt hindurch/ vnnd brachte reiche Beuthe davon.
Damit aber hinfort ſolcher Einfall des Ortes verhuͤtet wuͤrde/ haben gemeldte Fuͤrſten zwey Blockhaͤuſer oder Feſten an beyden ſeyten der Swyne angeleget vnd befaͤſtiget.
Da alſo der Koͤnig von Dennemarck ſich wegen der Pommeriſchen Laͤnder ſehr bemuͤhete/ ſie vnter ſich zu demuͤtigen/ vnd die Pommern ſich mutig wehreten/ daß noch zur Zeit er wenig außgerichtet hette/ ward Hertzog Heinrich der Loͤwe von Sachſen/ der dieſen Landen erſtlich ſo hart zugeſetzet/ vnd ſich hernach mit den Hertzogen wider den Kayſer in Freundſchafft eingelaſſen haͤtte/ wegen ſeines Verbrechens in die Acht erklaͤret/ vnnd von Land vnd Leuten gejaget.
Jhn auch deſto beſſer zu verfolgen/ machete ſich der Kayſer ſelbſt an ſeine Landſchafften/ namb einen Orth nach dem andern ein/ vnnd lagerte ſich endlich fuͤr Luͤbeck/ die jhme auch zuſtaͤndig war.
Jn wehrender Belaͤgerung/ eben da der Koͤnig von Dennemarck bey jhm war/ vnd eine Henrath zwiſchen des Kayſers Sohn vnd ſeiner Tochter/ vnter handen hette/ erforderte der Kayſer durch ſeine geſandte Botſchafften die beyde Vor Pommerſche Fuͤrſten/ Caſimirum vnnd Bogißlaum/ die biß daher Heinrich dem Loͤwen waren beyſtaͤndig geweſen/ zu ſich ins Lager/ vnnd weil ſie jhre groſſe Land nicht mit genugſamen hohen Titul einhetten/ verſprach Er jhnen die Hertzogs Wuͤrde/ vnd dabeneben des Reichs Schutz.
Ob ſie nun wol vnter der geſtallt eines hoͤhern Tituls zu einer Verpflichtung des Roͤmiſchen Reiches/ vnnd zu einer Dienſtbarkeit gezogen wuͤrden/ den noch da ſie betrachteten/ daß ſie in jhrer alten Freyheit von allen Ecken angefochten wuͤrden/ vnnd ſich befuͤrchteten/ der maͤchtige Kayſer moͤchte ſich/ nach deme Er nun Hertzog Heim ich den Loͤwen gedemuͤtiget/ vnnd jhme von ſo viel Laͤndern nur ein Hertzogthumb gelaſſen hette/ mit dem Koͤnige von Dennemarck/ wegen der newen Magſchafft/ wider ſie verbinden/ vnd die euſſerſte Macht wider jhre Land auffbringen/ begaben ſie ſich auff den Wegk/ wolten aber wegen des Koͤniges von Dennemarck/ als mit dem ſie noch vnvertragen waren/ nicht gleich zu dem Kayſer ſich machen/ ſondern ſich erſtlich wegen des Koͤnigs verſicheren/ vnnd ſandten deßhalben jhre Botſchafften vorhin.
Als ſolchs der Kayſer vermercket/ ſetzet Er ſich in ein Both/ vnd kombtvnvermuthlich an des Koͤnigs Schiff/ vnd begehret zu jhme.
Derſelbe verwundert ſich/ daß er/ als ein Minderer/ von einem groͤſſeren Herren beſuchet werde/ mit Erbietẽ/ daß er ſich gerne hette ſtellen wollen/ wañ der Kayſer ſeiner begehret hette.
Bekompt aber die Antwort/ daß es der Verwandſchafft Rechte ſeyen/ einander ohne Vnterſcheid zuempfahen.
Bringet drauff fuͤr/ vmb welches willen er gekommen were/ vnd erzehlet/ wie er die Fuͤrſten aus Pommern/ ſie von Hertzog Heinrichen zureiſſen/ fuͤr ſich mit etlichen Zuſagen/ erforderthette.
Weil er aber ſich deſſen/ was er/ wegen der Pommeren/ dem Koͤnige bevor verſprochen/ erjnnerte/ als erſuchete Er jhn anjetzo/ ſich nicht daruͤber zu beſchweren/ daß Er die bemeldte Fuͤrſten/ als Freunde/ zu ſich kommen lieſſe.
Darauff antwortet der Koͤnig hoͤfflich/ ſolches ſey nicht eine genugſame Vrſache/ die den Kayſer aus ſeinem Gezellte hette erheben moͤgen:
Denn ſolches hette auch wol durch einen Boten/ oder den wenigſten zwiſchen jhnen/ ſo nicht allein mit Magſchafft verwand/ ſondern auch ſonſt in hoͤheſter Freundſchafft verbundẽ weren/ moͤgen außgerichtet werden.
Vnd gab alſo dem Begehrẽ darauf gantz leichtlich ſtat. Derowegẽ/ als die Fuͤrſten von Pommern in des Kaͤyſers Lager ankamen/ ſeyn ſie mit dem Hertzoglichen Nahmen begabet/ vnd am Stande erhoͤhet worden.
Vnnd nach deme ſie die Lchens-Pflicht gethan/ verfuͤgeten ſie ſich wieder anheimb.
Weil aber Cranzius bey Erzehlung dieſer Geſchicht/ ſaget: Du cali nomine traditis aquilis cũ bannerio in ſigniuntur:
Es ward den Fuͤrſten aus Pommern der Hertzogliche Nahme gegeben/ vnd dabey die Adeler mit dem Banier gereichet oder geliefert:
Als wollen etliche die Warheit dieſer Geſchicht/ vnd alſo Cranzij Glauben ſelbſt/ in Zweifel ziehen/ weil die Pom̃eriſche Hertzogen nie einen oder mehr Adler im Wapen gefuͤhret habẽ.
Vnd ob wol vor deme etliche geantwortet habẽ/ daß Kayſer Fridericus zwar den Fuͤrſten aus Pom̃eren einen Adler ins Wapen gegeben habe/ welchen ſie doch nicht haben gebrauchen/ ſondern mit dẽ Greiffen zufrieden ſeyn wollen/ ſo iſt doch dieſes des Cranzij meynung nicht/ dz den Pom̃erſchen Fuͤrſten ſey ein oder mehr Adler ins Wapen gegeben/ ſondern das wil er nur andeutẽ/ daß die Fuͤrſten mit einer gewiſſen Ceremony haben das Kayſerliche Banier/ darin die Kayſerliche Adler waren/ aus der Hand des Kayſers empfangen/ vnnd alſo vnter der Fahnen mit jhren Landen/ die ſie dem Kayſer in die Hand ſtelleten/ ſind belehnet worden.
86. Die Pommerſche Fuͤrſten begeben ſich ans Reich/ vnd werden von Kayſer Friderico Barbaroſſa zu Hertzogen des Reiches gemachet.
A. C. 1181.
Cranz. lib. 6. Vand. cap. 14. Otto Friſing lib.
7. cap. 19.
87. Caſimirus ein loͤblicher gerechter Fuͤrſt/ vnd ein beſonderer Feind der Straſſen-Raͤuber/ ſtirbt.
Des Jahres hernach/ iſt Caſimirus der loͤbliche Fuͤrſt mit todt abgangen/ vnd/ wie etliche meynen/ ſol er im Kriege/ den er mit Marggraff Otten vnd ſeinem Bruder/ vmb die Graͤntze fuͤhrete/ erſchlagen/ vnnd ſein Bruder/ der ſich hernach mit groſſem Gelde hat loͤſen muͤſſen/ gefangen ſeyn.
Aber davon wiſſen die Pommerſche Geſchicht-Buͤcher nichtes.
Das iſt gewiß/ daß er ein tapffer Held/ vnnd ein ſonder bahrer Eyferer vmb die Gerechtigkeit geweſen/ der inſonderheit ſich dahin bemuͤhete/ daß/ da die von Adel/ auch Graͤffliche Perſonen/ vnter den Wenden/ es fuͤr keine Schande hielten/ auff den Puſch zu klopffen/ vnd von den Reiſen den Beuthe zu machen/ die Straſſen im Lande moͤchten ſicher vnnd vnverſehret bleiben/ wie Er dann einmahl/ da Priba ein Graff von Guͤtzkow ſich mit vnter ſolchen Puſch Reutern befand/ vnd auff etliche Bambergiſche Kauff-Leute/ die im Lande/ wegen S. Otten/ hoch geachten wuͤrden/ laurete/ in vnbekandter Kleidung mit den Kauff-Leuten fortzogk/ vnd ſich dem jungen Graffen/ als er die Wagen anſpraͤngete/ mit abziehung der Cappe zuerkennen gab/ vnd ſagete: Niezuaßmur/ das iſt/ Kenneſtu mich nicht?
Jch bin das Geleite.
Daruͤber verflog die gantze Compagney/ vnd trug hinfort mehr Schew/ dergleichen vorzunehmen.
A. C. 1182.
Kurtz nach Hertzog Caſimiro ſtirbet auch Koͤnig Woldemar in Dennemarck.
Darauff iſt abermalen groſſe Vnruhe entſtanden.
Dann weil Canutus/ Woldemars Sohn/ Kayſer Friederichen die Lehens- Pflichten verweygerte/ vnd ſonſt zwiſchen den Daͤhnen vnd dem Roͤmiſchen Reich allerley Streit vorfiel/ als hat Kayſer Friederich eine anſehenliche Botſchafft zu Hertzog Bogißlafen abgefertiget/ vnd den Krieg wider Dennemarck auffs newe anzufahen/ von jhme begehret/ vnd dazu ſtatliche Huͤlffe verſprochen.
Da gedachte nun Hertzog Bogißlaff/ auff ſolche weiſe/ vnnd mit Kayſerlicher Huͤlffe/ koͤndte er das gantze Land zu Barth/ vnd beygelegene Oerter/ wieder an ſich bringen/ vnd ruͤſtete ſich alſo mit aller Machtzum newen Kriege/ ließ alle junge Mannſchafft im Lande auff bieten/ brachte in d. Schiffe zu wege/ fiel erſtlich in Ruͤgen/ vnd zwang Fuͤrſt Jaromar dahin/ daß er ſich von den Daͤhnen abzugeben/ vnd jhme vnterthaͤnig zu ſeyn/ vnnd Jaͤhrlichen Tribut zu reichen/ zuſagete.
Aber da er ferners auff Dennemarck ſchiffen wolte/ iſt ein groß Vngewitter entſtanden/ dadurch die Schiffe zerſchmettert/ faſt alles Volck vmbkommen/ der Kern des Landes verlohren/ vnd der Hertzog ſelbſt kuͤmmerlich iſt errettet worden.
Pontanus wil aus Arnoldo/ der Helmoldi Hiſtorien weiter außgefuͤhret hat/ beweiſen/ daß eine Schlacht ſol vorgegangen ſeyn/ darin Hertzog Bogißlaff von Biſchoff Abſolone gemeldten Schaden ſol erlitten haben:
Aber da wiſſen vnſere Chroniken nichts von.
88. Bogißlaus I. leſſet ſich durch den Kayſer wider die Daͤhnen ins Gewehr bringen/ leidet aber druͤber durch einen Schiffbruch vnſaͤglichẽ ſchaden.
Solches hat er dem Kayſer/ der in Welſchland daßmahl mit dem Bapſt/ wegen Belehnung der Biſchoͤfe zu thuen hette/ vnd dannenher nichtes von der verſprochenen Huͤlffe gewehren koͤnte/ zu wiſſen gethan/ daß Er ſich in Guͤte/ vnd durch eine Friedenshandelung mit Dennemarck abfinden muͤſte/ wo nicht andere Mittel den Krieg fortzuſetzen/ an die Hand geſchaffet wuͤrden.
Ob aber der Kayſer wol an den Marggraffen von Brandenburg/ vnd den Hertzogen von Mechelenburg geſinnete/ daß ſie jhreu Nachbaren Hertzog Bogißlaffen wider den Koͤnig Huͤlffe leiſten ſolten/ ſo iſt doch dannenher wenig Troſt dieſem Lande zugefloſſen/ vnnd der Koͤnig/ als der ſehr uͤber die newe Thaͤtligkeit der Pommeren erbittert war/ ruͤſtete ſich mit aller Macht wider jhre Land.
89. Der Koͤnig in Deñemarck faͤllt in Pommeren/ vñ da er Wolgaſt vnd Vſedom nicht gewinnen kan/ verſtoͤret er Wollin/ vnd ſiegelt durch die Swyne darvon.
Dagegen hat Hertzog Bogißlaff beyde newerbawete Schloͤſſer/ oder Blockhaͤuſer/ an der Swyne ſtarck beſetzet/ auch die Peene vnter Wolgaſt/ mit groſſen Steinen verſencket/ vnd drinnen den Heert/ wie jhn die Schiffleute heiſſen/ oder die Fleche/ da die Schiffer bißweilen nicht uͤber drey Elen tieff haben/ machen/ vnnd fuͤr die Stadt vnd dem Schloſſe Wolgaſt groſſe blinde Pfaͤhle ins Waſſer ſtoſſen laſſen/ daß ja allenthalben der Daͤhnen Anlauff vnnd Einfall verhuͤtet wuͤrde.
Der Koͤnig aber bringet Fuͤrſt Jaromar aus Ruͤgen wieder an ſich/ ruͤſtet eine anſehnliche Schiffs-Armee aus/ gebrauchet dabey der Pommeriſchen Schiffe/ die in obgedachtem Vngewitter angeſchlagen waren/ kombt fuͤr den Heert vnter Wolgaſt/ da die groſſe Steine verſencket waren/ leſſet dieſelbe zum theil mit allerley Jnſtrumenten vnd Hebe-Zeugk wiederumb heraus ziehen/ vnd bringet ſeine Schiffe durch.
Doch da er an die Pfaͤhle kamb/ ob er ſchon ſie heraus zuheben ſich bemuͤhete/ auch mit einem Schiff/ ſo er mit Holtz/ Stroh vnnd Pech fuͤllen/ vnnd alſo angezuͤndet/ hinan treiben ließ/ ſie in den Brand ſtecken wolte/ hat er dennoch nichtes verfangen koͤñen/ ſondern iſt mit ſeinen Schiffen wieder die Peene hinauff gegangen/ zu Lande außgeſtiegen/ vnd hat alſo Wolgaſt hart belagert/ aber ſolche Stadt nicht gewinnen koͤnnen/ ſondern ſie quitieren muͤſſen/ vnd iſt von dañen vor Vſedom geruͤcket/ da er auch ſolchen Widerſtand gefunden/ dz er ſolche Stad nicht einbekommen hat.
Endlich machet er ſich auff die Stad Wollin/ ſo den vorigen Schaden noch nicht verſchmertzet hette/ eroͤbert dieſelbe/ vnd verſtoͤret ſie:
Vnd weil er vermerckete/ dz Hertzog Bogißlaff mit einem friſchen Volcke ſeiner auff der Peene wartete/ in Meynung/ an jhm auff der Ruͤckfarth ſein Heylzuverſuchen/ als hat er an die beyde Blockhaͤuſer auff der Swyne geſetzet/ dieſelbe/ wiewol nicht mit geringem ſchaden der ſeinigen/ erobert/ zerſtoͤret/ vnd iſt alſo davon geſiegelt.
Kurtz aber hernach/ iſt er abermahlen mit zwey tauſent Ruͤgianern/ vnd vielen Daͤhnen begleitet/ wieder gekommen/ hat das Schloß Guͤtzkow/ vnnd die feine Stadt Großwyn/ nicht weit von Ancklam gelegen/ in grund verſtoͤret/ vnnd das Land jaͤmmerlich verwuͤſtet/ auch Hertzogk Bogißlaff/ der das Landvolck in etwas zuſammen ſamblete/ in Wolgaſt getrieben/ iſt auch zum dritten mahl wieder gekommen/ vnnd hat das Land in euſſerſte verderben geſetzet.
Solcher Jammer iſt endlich Hertzogk Bogißlaffen ſehr zu Hertzen gegangen.
Drumb verfuͤgete er ſich nach erlangetem Geleite in Perſon zum Koͤnige von Dennemarck/ vnnd verglich ſich mit jhme dermaſſen/ daß er eine anſehenliche Summa Geldes erlegen/ dem Fuͤrſten von Ruͤgen das Land Barth hinfort ruͤhiglich beſitzen laſſen/ vnnd nichts feind feliges wider die Cron Dennemarck/ vnnd den Fuͤrſten von Ruͤgen/ vornehmen wolte.
Arnold. Abb. Lubecenſ. continuator Helmoldi l. 3. Chron. Slav.
7.
A. C. 1183.
90.
Die Vor- vnd Hinter-Pommeriſche Fuͤrſten kom̃en in Streit wegen Belgard.
Ob aber wol alſo von dieſer ſeyten Hertzog Bogißlaff Friede erlangete/ ſo hat er dennoch am andern Orthe eine andere Vnruhe gefunden/ gerade/ als wenn er jmmer kriegen muͤſte.
Dann er muͤſte nunmehr in ſeinem hohen Alter auch von ſeinen eygen Vettern/ den Fuͤrſten in Hinter-Pommeren/ Vngemach haben.
Zwiſchen denſelben/ vnd den Vor- Pommern hat ſich ſchon vor dieſem gar zeitig ein Vnwille dieſer Vrſachen halben/ angeſponnen.
Suantiborus/ wie berichtet/ verließ iv. Soͤhne.
Zweene derſelben/ als Wartißlaff vnnd Ratibor/ nahmen Vor- Pommeren ein; Bogißlaff vnd Snantipolck regiereten in Hinter-Pommeren.
Als aber Suantipolck von den Polen gefangen/ vnnd im Gefaͤngnuß geſtorben iſt/ hat Bogißlaff der Erſte ſein Antheil des Landes an ſich allein behalten/ vnd den Vor-Pommeriſchen Fuͤrſten nichts davon zu willen gewuſt.
Dannenher entſtand ein groſſer Widerwill vnter jhnen/ inſonderheit/ weil die Vor-Pommeriſch ſich zu den Teutſchen hielten/ vnd ſich der Wenden entſchlugen/ auch endlich gar vnters Roͤmiſche Reiche ſich begeben.
Der Hinter-Pommeriſche Fuͤrſte aber wolte nichts mit dem Reich zu thuen haben/ ſondern hielt ſich an Polen/ vnd wolte die Wendiſche vnd Polniſche Sprache/ Kleidung vnd Sitten nicht verwerffen.
Eben aber zu der Zeit/ da Bogißlaff mit den Daͤhniſchen vnd Ruͤgianiſchen Kriegen ſehr geaͤngſtiget ward/ regiereten in Hinter Pommeren Sambor vnd Meſtowyn/ Zubißlai Soͤhne/ vnd alſo Bogißlai des Erſten/ Neffen.
Dieſe nahmen den Vor-Pommeriſchen Fuͤrſten/ da ſie es wegen der anderen Kriege nicht verwehren koͤndten/ Belgard/ vnnd ſonſt noch ein Theil an der New-Marck hinweg.
Drumb hat ſich Hertzog Bogißlaff aus Vor-Pommeren im Jahr mclxxxvj. da die Daͤhniſche Kriege ſich geendiget/ fuͤr Belgard gelagert/ ſelbige Stadt wie der an ſich zu bringen.
Aber da ſeine Vettern/ Sambor vnd Meſtowyn/ mit der Polen Macht/ die ſie zu huͤlffe geruffen hetten/ im Anzuge waren/ hat er ſich mit jhnen vertragen/ vnd jhnen/ ob wol vngern/ Belgard gelaſſen.
A. C. 1186.
Vnnd weil wir alſo auff die Hinter-Pommeriſche vnd Caſſubiſche Fuͤrſten gekommen ſind/ welche beſtaͤndig in der Wendiſchen Sprache vnnd Sitten haben verbleiben wollen/ Als wollen wir kuͤrtzlich nach einander erzehlen/ was in jhrem Lande/ das noch heutiges Tages Pomerellia vnd Caſſuben heiſſet/ denckwuͤrdiges vorgelauffen iſt/ vnd alſo dieſes Andere Buch von dem alten Wendiſchen Pommerland ſchlieſſen.
Es regiereten zweene Bruͤder in Hinter-Pommeren/ Sambor vnd Meſtowin/ wie geſaget/ welche das Kloſter Olive/ ſo jhre Vater Zubißlaff im Jahr mclxx. geſtifftet hat/ mit ſtatlichen Einkommen verſorget/ vnnd vij. gute Pommeriſche Doͤrffer/ nebenſt den Zehenden von den Zoͤllen/ Fiſchereyen vnd Viehe dazu geleget/ vnd ſich ſonſt ins gemein Herren von Dantzig genennet haben.
Sambor der Eltiſte/ vnd alſo der regierende Bruder/ ſtarb im Jahr mccvij. als er xx.
Jahr regieret hatte/ vnnd verließ einen Sohn/ Zubißlaum/ des Nahmens den Audern/ vnd eine Tochter/ Adelheit/ welche/ wie Cromerus zeuget/ Boleßlao Calvo/ dem Hertzogen in Polen beygeleget iſt.
Aber weil er Jhr zu widern/ Kebsweiber vnnd Concubinen hielte/ hat ſie nicht wollen die Schmahe vertragen/ ſondern iſt zu Fueß wieder anheimb gekommen.
Der Sohn Zubißlaff iſt bald nach dem Vater ohne Erben geſtorben/ vnnd in der Olive/ nebenſt dem Vater begraben/ vnnd kamb alſo gantz Hinter-Pommeren auff Hertzog Meſtowyn.
91. Die Hinter-Poͤmeriſche Fuͤrſten in Pomerellia verfallen alle biß auff Meſtowyn/ deme die Daͤhnẽ das Schloß vnd Stadt Dantzig
abnahmen/ vnd es xvij. Jahr einbehalten.
A. C. 1170.
A. C. 1207.
Demſelben/ wie vnſere Pommeriſche Geſchicht-Buͤcher melden/ hat Woldemar/ des Nahmens der Ander/ Koͤnig in Dennemarck/ das Schloß Dantzig/ mit der vmbliegenden Landſchafft/ im Jahr mccxxj. mit Gewalt abgenommen/ vorgebende/ ſein Vater Woldemar hette es erbawet/ vnd ſtuͤnde es jhme alſo zu.
Er hat es auch bey xvij. Jahren in ſeiner Gewalt behalten/ vnd es neben der Stadt beſſer außgebawet.
Nach ſolcher Zeit hat Suantipolck/ der Dritte des Nahmens/ Meſtowini Sohn/ es jhme/ nach ſeines Vaters Todte/ wiederumb abgewonnen.
Solcher ſein Vater Meſtewin ſtarb im Jahr mccxx. vnnd verließ mit ſeiner Gemaͤhlin Maria/ Hertzogk Mißlai aus Polen Tochter/ vier Soͤhne/ Suantipolck des Nahmens den Dritten/ Sambor/ Ratibor/ vnd Wartißlaff/ vnnd drey Toͤchter.
Suantipolck namb das Regiment an/ vnnd vermaͤhlete ſich mit Salomea/ eines Fuͤrſten aus Reuffen Tochter.
Wartißlaff begab ſich erſtlich an den Polniſchen Hoff/ zum Hertzogk in der Maſow/ bey demſelben etwas zu lernen/ vnnd zu erfahren:
Endlich trat er mit ſeinen beyden Bruͤdern/ Sambor vnd Ratibor/ zum Teutſchen Orden der Creutz-Herren/ doch daß ſie Weltliche Kleider tragen moͤchten.
Salomea ſeine eltiſte Tochter/ ward Wizlafen dem Fuͤrſten aus Ruͤgen vermaͤhlet: Tribißlaff die andere/ bekamb Hertzogk Pribißlaff aus Mechelenburg/ der hernach zu Belgard begraben iſt/ welches er von ſeinem Schwieger-Vater Meftowino einbekommen hette.
Helena oder Helinga/ die Dritte/ iſt Wladißlao Plwáz/ ſonſt Sputatori genant/ beygeleget.
A. C. 1211.
A. C. 1220.
So bald Suantipolck zum Regiment kamb/ bekamb er mit den Hertzogen aus Polen viele zu thuen/ inſonderheit/ da Hertzog Leſcus Albus/ ſich vnterſtand/ von Jhme die Lehens-Pflicht/ vnd dabeneben tauſent Marck Silbers/ Jaͤhrlichen Tribut/ zu fordern.
Suantipolck dagegen berieff ſich auff ſeine angeerbete Freyheit/ vnd Hoheit/ vnd war jhm nichtes zu willen.
Derowegen ſchrieb Leßeus einen Reichstagk aus/ im Jahr mccxxvij. zu Ganſow/ welches ein Flecken iſt in Groß-Polen/ vnnd forderte dazu Hertzogk Suantipolck/ daß er Jhn entweder ohne Krieges-Gewalt aus dem Wege raͤumete/ oder Jhn mit Gewalt/ in die vorgeſchlagene Puncta zu bewilligen/ zwuͤnge.
92. Suantipolck/ Meſtewini Sohn/ bekombt mit den Polen/ wegẽ gefordẽter Lehens-Pflicht/ zu thuen/ uͤberfaͤllet Leßcum/ jhren Hertzogk/ bringet jn vmbs leben/ vnd erhelt eine Schlacht wider Wladißlaum.
A. C. 1227.
Dieſer Rathſchlag ward Suantipolcken verkuntſchaffet.
Der ohalben ſtellete er ſich zwar/ als weñ er auff Leſci erfordern erſcheinen wolte; Hat auch etliche Diener zur Beſtellung der Herberg/ oder viele mehr die eygentliche Anſchlaͤge der Polen zuerkunden/ vor angeſchicket/ vnnd da er vernommen/ daß Leßcus nebenſt anderen Herren vnd Biſchoͤfen gar ſicher were/ hat er ſich mit den ſeinigen zu dem Flecken/ da eben ein Panquet vnd Wolleben angerichtet ward/ vnd der Hertzog in einem Warmen Bade ſaß/ genahet/ vnnd alles/ was jhm vorkamb/ erſchlagen.
Der Hertzog Leſcus vnnd andere Herren/ ſind gleichwol in groſſer Eyl/ ſo gut ſie gekoͤnt/ zu Roſſe gekommen/ vnnd davon geritten.
Aber Hertzogk Suantipolck ſetzet jhnen nach/ trifft Leſcum den Polniſchen Hertzog in einem Dorffe Merſekow/ oder Marcinkow/ an/ leget jhn fuͤr ſich auffs Pferd/ vnnd als er jhn/ weil ſich etliche des Koͤniges annahmen/ nicht davon bringen koͤndte/ erſticht er jhn/ vnd wirfft jhn von ſich.
Jn dieſem Tumult iſt auch Hertzogk Heinrich von Breßlaw/ der Leßeo auffwartete/ verwundet/ doch nicht toͤdlich.
Hiedurch hat ſich Suantipolck gantz von aller Anſprache der Polen entfreyet/ vnd ſein Hertzogthumb frey behalten:
Jſt auch mit Huͤlffe der Preuſſen in die Maſow/ vnnd die Stadt Plocen oder Plotzko gefallen/ vnnd hat allenthalben groſſen Schaden gethan:
Vnnd da ſein Schwager Wladißlaus Sputator aus Polen/ den Wladißlaus Laßconogus/ ſein Vetter verjaget hette/ bey jhme Huͤlffe ſuchete/ hat er mit einer anſehenlichen Macht in eygener Perſohn im Jahr mccxxxj. ſich zu Felde begeben/ wider Wladißlaum Laßconogum eine Schlacht erhalten/ jhn in die Flucht gejaget/ vnnd nicht gefeyret/ biß ſeinem gemeldten Schwager Vſcze vnd andere Feſtungen wieder ſind eingereumet worden.
A. C. 1231.
Vnter deſſen ward der Teutſche Orden in Preuſſen maͤchtig/ vnnd das zwar durch dieſe Gelegenheit.
Es fuͤhreten die Chriſtliche Potentaten/ aus Anſtifftung Bapſt Vrbani/ im Jahr mxcvj. eine vngleubliche Macht wider die Saracenen/ jhnen die Stadt Jeruſalem/ vnnd das heilige Grab/ da ſo viele Pilgrimſchafften zu der Zeit angeſtellet warden/ abzunehmen.
Vnnd zu ſolchem Ende reiſeten acht groſſe Armeen/ theils zu Waſſer/ theils zu Lande in Aſien/ das Werck zu vollenbringen/ vnd trugen alle/ die in dieſem Zuge ſich ſchreiben lieſſen/ rothe Creutzen auff der rechten Schulter.
Dañenher ward auch dieſer Zugk Creutzfarth/ oder Cruciata genennet.
Sie bekamen auch zwar die Stadt Jeruſalem/ vnd andere Oerter in Aſia wegk/ vertrieben die Saracenen daraus/ vnnd ſetzeten Koͤnige zu Jeruſalem ein/ die auch daſelbſt bey lxxxviij. Jahr nach einander regiereten.
Aber als endlich die Saracenen/ vnter Sultan Saladino/ ſich ermanneten/ vnd den Chriſten erſtlich alle andere feſte Oerter/ endlich auch die Stadt Jeruſalem ſelbſt abgewunnen/ zogen Kayſer Friederich der Rothbart oder Barbaroſſa/ durch Antrieb der Baͤpſte/ vnnd ſein Sohn Friederich/ ein Hertzog von Schwaben/ zu Lande/ vnd Philippus/ der Koͤnig von Franckreich/ wie auch Heinricus/ der Koͤnig von Engelland/ zu Waſſer/ ins gelobte Land/ noch einmahl das Gluͤcke an den Vnchriſten zu verſuchen/ vnd jhnen das heilige Grab wieder abzunehmen/ vnd hetten viele andere Europiſche Fuͤrſten nebẽ ſich.
Daruͤber aber kompt der tapffere Kayſer vmb ſein Leben/ vnnd iſt in Armenien im Fluß Saro vom Pferd gefallen vnnd erſaͤuffet/ vnd zu Tyro eben an dem Orte/ da der alte Kirchen-Lehrer Origenes begraben lieget/ mit ſtatlichen Ceremonien beygeſetzet worden.
Sein Sohn aber Hertzog Friederich/ vnnd gemeldte Koͤnige aus Franckreich vnnd Engelland/ kamen zu Ptolomaide mit jhrem auff ſolchem weitem Wege wol abgematteten Volcke an/ welche Stadt der verjagete Hieroſolymiſche Koͤnig/ an der Zahl der Neunde/ mit Nahmen Guido/ ins ander Jahr belagert hielt.
Jn ſolcher Belagerung/ da groſſer Mangel an allerley Lebens-Mitteln den Chriſten im Lager vor Ptolemaide vorfiel/ daß dannenher die Soldaten in ſchwere Kranckheiten geriethen/ vnd jhrer viele dahin fielen/ ſind etliche Bremiſche vnnd Luͤbiſche Kauffleute gefunden/ die nicht allein dem Lager Proviant vnd Victualien zur See zufuͤhreten/ ſondern auch der krancken/ vnd in der frembde verlaſſenen Soldaten/ ſich getrewlich annahmen/ vnd ſie am Vfer des Meers/ vnter auffgeſpanneten Gezellten mit Speiſe/ Tranck/ vnd anderer Notturfft verſorgeten.
93. Der Teutſche Orden der Creutz- Herren kompt von geringem Anfang zu groſſem Anſehen/ vñ begiebet ſich endlich in Preuſſen.
A. C. 1096.
Solche Pflege der armen Soldaten hat Hertzog Friederich/ Kayſer Friederici Sohn/ ſich ſehr wol gefallen laſſen/ vnd davon ein Exempel genommen/ vnd einen Orden Deutſcher Bruͤder vnnd Kriegesleute/ von ehrlichen Adelsperſohnen geſtifftet/ die nicht allein die Armen im heiligen Lande verſorgen/ ſondern auch ſie/ vnnd die gantze werthe Chriſtenheit/ wo es Noth thaͤte/ verthedigen ſolten.
Welches alles er denn inſonderheit darumb gethan/ daß hiedurch ein Teutſch Krieges Volck in beſagtem heiligen Lande fuͤr vnd fuͤr moͤchte gepflantzet vnnd erhalten werden.
Solchem newen Orden/ der hinfort der Creutz Herren/ oder der Teutſchen Herren/ oder der Hoſpitalariorum Orden genant iſt/ ward das Spittal vnſer lieben Frawen zu Jeruſalem/ welche Stadt die Chriſten auffs newe den Saracenen abnahmen/ eingegeben/ vnd ſonſt viele herꝛliche Privilegien vnnd reiche Jntraden vermachet.
Vnd wer ein Ordens-Bruder war/ trug einen weiſſen Mantel/ mit einem ſchwartzen Creutz/ wie auch ein ſchwartz Creutz/ mit einem weiſſen Schilde/ vñ muſte Teutſches Adels vnd Teutſcher Sprache vnnd Zungen ſeyn/ vnd einen Coͤrperlichen Eyd ablegen/ daß er nie weder ein Weib gehabt hette/ noch eine nehmen wolte/ auch verſprechen/ daß er ſeinem Ober-Herren dem Ordens-Meiſter in allem gehorſamen/ ſich wider die Feinde der Chriſtenheit tapffer bis auff den todt wehren/ vnd ſonſt einen Chriſtlichen ehrbaren Wandel fuͤhren wolte.
Ob aber dieſer Orden wol im gelobten Lande geſtifftet ward/ ſo hat er dennoch ſich bald weiter ausgebreitet/ vnd da zu erſte nur etwa xl. oder xxxv. Bruͤder driñen waren/ iſt die Zahl bald ſo groß gewordẽ/ daß uͤber zwey tauſent jhrer gezehlet wurden/ derer ein jeglicher etliche Knechte vnter ſich hatte/ daß ſie alſo ein groß Heer auf bringen koͤnten.
Der Oberſte vnter jhnen ward der Hoch-Meiſter genant/ vnd hette erſtlich ſeinen Sitz zu Acon/ oder Ptolomais:
Nachmals als die Saracenen im heiligen Lande den Chriſten zu ſtarck wuͤrden/ ſetzete er ſich zu Venedig in Jtalien/ vnd ſandte von dannen die Land-Meiſtere mit den Bruͤdern aus/ wohin es die Noth erforderte.
Eben nun/ da der vierdte Hochmeiſter/ Herman von Salza/ aus dem heiligen Lande nach Venedig ruͤckete/ ward er von Conrad/ einem Hertzogen in der Maſow/ erfordert/ vñgebeten/ jme wider die vngleubige Preuſſen Beyſtand zu leiſten.
Dañ die Preuſſen waren vmbs Jahr mccxx. uͤber hundert tauſent auff/ nahmen das Culmiſche Land ein/ ſtreiffeten darnach in die Maſow/ verwuͤſteten viele Staͤdte vnnd Doͤrffer/ trieben eine vnſaͤgliche maͤnge an Leuten vnd Viehe hinweg/ vnd verbrandten wol uͤber drittehalb hundert Kirchen vnnd Kloͤſter/ alſo/ daß Hertzogk Conrad in der gantzen Maſow/ auſſer halb der Stadt Plozko/ faſt nichtes gantzes behalten hat.
Ob er wol der Schwerd-Bruͤder Orden/ der ſich auch newlich in Lyffland/ durch den Biſchoff von Riga/ Adelbertum/ herfuͤr gethan/ zu huͤlffe rieff/ ſo wurden doch dieſelbige geſchlagen/ vnnd muſte er von den Preuſſen den Frieden gar thewr kauffen.
Derowegen vntergab Er den Rittern Teutſches Ordens/ dafuͤr/ daß ſie jhm wider die Preuſſen huͤlff lich ſeyn woltẽ/ Dobrzin/ vnnd das Culmiſche Land/ ſo zwiſchen der Weyſſel/ Mocker/ vnd der Drebende lieget/ vnd ſchenckete es jhnen erblich:
Vergoͤnnete jhnen auch/ daß ſie alles das jenige/ was ſie von den Preuſſen eroberen koͤndten/ fuͤr jhr eygenes beſitzen/ vnnd behalten ſolten.
Nun/ der Gaſt war eingeladen.
Wie er ſich hat tractieren laſſen/ iſt Weltkuͤndig.
Dann die Ordens- Bruͤder haben jnnerhalb lvj.
Jahren gantz Preuſſen vnter ſich gebracht/ vnd iſt endlich jhre Hochmeiſter an der Zahl der xvij. aus Jtalia/ in dieß fette Land gekommen/ vnnd hat ſich zu Marienburgk nieder gelaſſen/ da nunmehr ſeine Teutſche Herren ix. Biſthuͤmber/ lv. Staͤdte/ xlviij. Schloͤſſer/ vnnd xix. tauſent Doͤrffer beſaſſen/ vnnd Jaͤhrlich uͤber cviij. tauſent Goldguͤlden einzuheben hetten.
A. C. 1220.
Anfaͤnglich iſt neben Heinrich/ Marggrafen aus Meiſſen/ vnd anderen Herren/ auch vnſer Suantipolck/ aus Hinter-Pommern/ auff der Ordens Herren ſeyte/ wider die Preuſſen geſtanden/ vnd hat in einer Feld-Schlacht bey Schlemmo/ oder Gardenſeh/ das beſte gethan/ in welcher die Ordens-Herren den kuͤrtzern gezogen hetten/ wann nicht Hertzog Suantipolck/ mit fuͤnfftauſent Mann zu Roß vnd Fuß/ an einem Orte die Preuſſen erſtlich fluͤchtig gemacht/ vnd hernach auff der andern ſeyten/ da der Feind uͤberlegen war/ eingebrochen hette.
Welches dann die Preuſſen jhme dermaſſen vergolten/ daß ſie folgends Jahr/ da man ſchrieb mccxxxvj. jhme in Pommerellen einfielen/ das Kloſter Olive verbrandten/ vnnd ſechs Moͤnche/ nebenſt xxxiv. Soldaten/ ſo zur Beſatzung drin lagen/ erwuͤrgeten.
94. Suantipolck iſt anfaͤnglich auff des Ordens ſeyte/ daruͤber wird er võ den Preuſſen ſo wol als Polen uͤberfallẽ.
Schuz. l. 1. Chronic. Bor. p. 19.
A. C. 1236.
Neben deme kamb Jhme noch ein Vngluͤck zu von Hertzog Heinrich von Breßlaw/ der ſeiner empfangenen Wunde noch eingedenck war/ ſo jhme daßmahl/ da Hertzog Suantipolck den Polniſchen Hertzog Leßcum uͤberfiel/ geſchlagen war.
Dann als derſelbe ſahe/ daß Suantipolck in Preuſſen zu ſchaffen hette/ verband er ſich mit vielen Polniſchen Herren/ vnd eroberte nicht allein im Jahr mccxxxix. das Pommeriſche Schloß Birgaſt/ welches die Polniſche Chroniken Bidgoſtiam nennen/ ſondern verheerete auch das vmbliegende Land allenthalben.
Ob aber wol Hertzogk Suantipolck ſich an Hertzogk Heinrich ſo bald nicht rechen/ noch jhme das entwandte Schloß/ wiewol er ſich dafuͤr lagerte/ wieder abnehmen koͤudte/ ſo iſt er dennoch Hertzogk Conrad aus der Maſow/ der dem Schleſiſchen Hertzogk Huͤlffe geleiſtet hette/ eingefallen/ hat eine gleichmeſſige Verwuͤſtung drin angerichtet/ die Stadt Wladißlaff in grund gebrochen/ auch das Schloß Nackel eroͤbert vnd befeſtiget.
A. C. 1239.
95. Der Orden wendetſich võ Suantipolcken zun Polẽ.
Drumb bringet Suantipolck die Preuſſen auff die Beiue/ wird jhre Feld-Herre/ vnd bringet den Orden faſt auff die Neige.
Da verbunden ſich nun wider den guten wolverdieneten Hertzogk Suantipolck alle Polniſche Herren/ vnd die Creutz-Herren aus Preuſſen/ zu derer Orden ſich nunmehr auch die Schwerd-Bruͤder in Lyffland geſchlagen hetten.
Solcher Vndanck/ inſonderheit der Creutz Herren/ gieng jhme ſehr zu hertzen.
Drumb ſchickete er heimblich zu den Preuſſen/ fuͤhrete jhnen zu Gemuͤthe/ wie ſie von den Außlaͤndiſchen Kerlen in die euſſerſte Dienſtbarkeit geſetzt weren/ vermahnete ſie/ das Joch von ſich zu werffen/ vnnd verſprach jhnen getrewen Beyſtand.
Sie waren fort willig/ fielen mit groſſer Macht in des Ordens Gebiete/ verheereten alles/ alſo/ daß in der gantzen Landſchafft Pogeſam vnd Pomeſan die Creutz- Herren nicht mehr als Elbing vnd Balga behielten:
Macheten darauff Hertzogk Suantipolck zu jhrem Feld-Herren.
Welcher dann auch bereit war/ vnnd uͤbermannete etliche Schiffe/ ſo die Creutz-Herren auff der Weyſſel hatten/ damit Elbing vnd Balga zu entſetzen.
Zog auch ferner mit ſeinen Pommeren vnd Preuſſen auff Pomeſan/ vnnd das Culmiſche Land/ vnnd verheerete alles/ alſo/ daß die Creutz-Herren auch des Ortes nicht mehr als Thorn/ Culm vnd Reden gantz behielten/ vnd uͤber vier tauſent guter Kriegesleute an vnterſchie dlichen Ortern verlohren/ vnd vnd faſt auff die Neige/ vnnd zu Verlaſſung des Landes gebracht wurden.
Es bemuͤhete ſich wol der Baͤpſtliche Geſandte Biſchoff Wilhelmus/ Biſchoff von Mntina/ der daßmal bey dem Land-Meiſter war/ durch guͤtliche Handelung den Streit auffzuheben/ drewete auch Hertzogk Suantipolcken mit dem Banne/ wo er nicht von den Preuſſen abſtehen wuͤrde.
Aber alle Handelung iſt vnfruchtbar zergangen.
Die Creutz-Herren ſucheten Huͤlffe aus Teutſchland/ nahmen auch durch Dieterich von Bernheimb jhren Marſchalck/ im Jahr mccxlij. bey Winterszeit/ Hertzogk Suantipolcken das Schloß Sartowitz an der Weyſſel/ bey Schweetz/ hinweg/ darauff ſein beſter Schatz vñ Kleinodien verwahret wuͤrden.
Vnd ob wol uͤber fuͤnfftzig Pommeriſche von Adel mit jhren Dienern drinnen waren/ vnnd ſich ritterlich wehreten/ ſo ward es doch endlich erſtiegen/ vnd alles drinnen nider gemachet.
Vnd iſt/ nebenſt anderen Schaͤtzen/ dariñen das Haupt S. Barbaræ/ wie ſie es dafuͤr hielten/ gefundẽ/ (Cromerus ſaget wol vom gantzen Coͤrper) das vormahls durch eines Baͤpſtlichen Cardinals Schiffbruch an den Pommeriſchen Strand getrieben worden/ welches ſie denn mit nach Culm gefuͤhret/ vnd hoch geehret habẽ.
Suantipolck bemuͤhete ſich zwar ſolches Schloß wieder zu eroͤbern/ legete ſich dafuͤr/ vnnd hielt es wol fuͤnff Wochen belagert/ zogk auch mit einem theil Volcks abermahl ins Culmiſche Land/ vnd fieng wiederumb an zu brennen/ vnd alles zuverheeren.
Aber die Ordens-Herren hetten ſich vnter des mit dem Polniſchen Volcke verſtaͤrcket/ drunter auch Pribißlaff/ Suantipolcken Schweſter- Sohn war/ welchen er ſeiner erblichen Guͤter/ dafuͤr er ſie anſprach/ in Caſſuben entſetzet hatte.
Derowegen ſtellen ſie ſich jhme vnter Augen/ vnnd thuen ein Treffen mit jhm/ darin er uͤber dcccc.
Mann verlohren hat/ vnd auff die Flucht gebracht iſt.
Drauff giengen ſie weiter/ nahmen die beyde Schloͤſſer Wiſſegrad vnd Nackel mit Gewalt ein/ pluͤnderten das Kloſter Olive/ vnd dreweten der Stadt Dantzigk das aͤrgiſte/ wo ſie ſich dem Orden nicht vnter geben wuͤrde.
Daß er nun ſolcher Stadt nicht verluſtig wuͤrde/ hat er vmb Friedens-Handelung angehalten/ welche auch durch zuthuen des Baͤpſtlichen Geſandten dermaſſen geſchloſſen iſt/ daß Jhme alles wieder iſt abgetreten/ vnd alle Gefangene/ darunter uͤber lxx. Frawen vom Adel waren/ erlediget worden.
Solchen ertragk deſto feſter zu halten/ hat er ſeinen Sohn Hertzog Meſtowin/ Graff Veiten von Newgarten/ vnd Weynmar/ den Burg-Grafen zu Dantzigk/ zu Geiſel geſetzet.
96. Der Baͤpſtliche Geſandte bemuͤhet ſich Friede zwiſchen Suantipolcken vnd dem Orden zu ſtifften Nichtes deſtowen iger gehet der Krieg fort/ bis endlich die Friedens- Handlung geſchloſſen wird.
A. C. 1242.
97. Der Krieg zwiſchen Suantipolcken vnd dem Orden gehet auffs newe an.
Als aber der Orden das Schloß Sartowitz nicht jhme/ geſchehener Abrede nach/ ſondern ſeinem Bruder Samboro/ als jhrem Ordens-Verwanten/ abtrat/ vnnd einraͤmete/ hat er folgendes Jahr mit Huͤlffe ſeiner Vettern in Vor-Pommeren/ Wartißlai III. vnnd Barnimi I. wie dann auch Fuͤrſt Jaromars aus Ruͤgen/ vnd der Litawer/ Preuſſen vnd Jazwinger/ ſich wieder auffs newe auffgemachet/ vnd in einem Streiffen in das Culmiſche Land alles verheeret/ vnd bey dc. Mann von des Ordens Volck auffgeklopffet.
Die Ordens-Herren ziehen jhme entgegen/ ſchlagen ſich mit jhme bey dem See Renzin/ darin vnſer Hertzogk das Feld behalten hat/ daß kaum des Ordens Land-Marſchalck ſelbſt xx. davon gekommen iſt.
A. C. 1243.
Drauff ruͤcket er fuͤr Culm/ da daßmahl auffm Schloß ſeine Geiſſel/ die er dem Orden gegeben hette/ verwahret wurden/ koͤnte aber nichts dafuͤr ſchaffen.
Drumb da er vernam/ daß die Geiſſel bey Nacht auff das Schloß Sartowitz/ vnd von dannen in Oeſterreich geſand waren/ daß ſie beſſer bewahret wuͤrden/ brach er von dannen auff/ vnd fiel Caſimiro/ dem Hertzog auß der Kiaw oder Koya/ der dem Orden Beyſtand leiſtete/ ins Land/ vnd machete allenthalben Beuthe: Bawete auch auff beyden ſeiten der Weyſſel zwey Schloͤſſer/ als Zanthier vnd Schweitz/ vnd fuͤgete den Polen vnnd dem Orden viele Schaden daraus zu.
Vnd ob wol die Creutz-Herren auch auff der anderen ſeyten der Weyſſel beym Choln auff dem Butterberge/ eine Feſte auff legeten/ darauß ſie den Baw der beyden Pommeriſchen Schloͤſſer wehreten/ ſo ſind dennoch dieſelbe vollenfuͤhret worden.
Sonſt erzehlet man eine merckliche Geſchicht/ die zu dieſer Zeit/ da ſich die Pommeren vnd Ordensleute beſagter maſſen uͤberwurffen/ zugetragen hat.
Dann da Hertzogk Suantipolck ein mahl an der Weyſſel Mittag-Mal hielt/ vnd einen Hofe Poſſen an einem ſeiner Hofelente anrichten wolte/ der ſonſt ſich wol in den Handel ſchicken koͤnte/ aber die Ordens- Herren zu ſehr fuͤrchtete/ hat er einen ſeinen Diener abgerichtet/ daß/ wann ſie uͤber Tiſche ſaͤſſen/ Er gleich/ als mit Schrecken herzu lauffen/ vnd anſagen ſolte/ daß die Creutz-Herren im Anznge weren.
Der abgeſandte Botte kompt bald wieder/ da ſie kaum zu eſſen angefangen hetten/ vnd ſchreyet/ der Feind were da.
Der furchtſame Hofeman leſſet alles ſtehen/ vnd leuffet zu Buſche ein/ vnd machet den andern allen ein Gelaͤchter.
Dem Botten aber war nicht lachens zu muthe/ vnnd ſchrey jmmerfort/ der Feind were warhafftig da/ vnnd were aus Marien-Werder/ nach eingenommener Kundſchafft heimlich außgezogen.
Biß endlich aus dem Schertze ein Ernſt ward/ vnnd der Feind heran kamb/ vnd alles was jhm fuͤr kamb/ nieder machete.
Suantepolck iſt ſelbſt kaum davon gekommen/ iſt durch die Weyſſel geſchwummen/ vnnd hat ſich auff dißmahl errettet.
98. Suantipolck were faſt durch einen Hofe Poſſeu vmbs Leben kommen.
99. Dem Kriege wider den Orden wird noch jm̃er nachgeſetzet/ biß endlich nach vielen Handelungẽ ein Friede getroffen wird.
Vnd mit ſolchem Vngluͤck iſt es noch nicht genug geweſen; Dann weil der Orden vom Hertzog võ Oeſterreich ein anſehenlich Kriegesvolck vnter Heinrich von Liechtenſtein/ vnd Druißlaff Schencken bekam/ auch ſonſt Huͤlffe an Hertzogk Caſimir von der Kyaw hette/ ſind ſie in Hertzog Suantipolcks Land geruͤcket/ vnd habẽ jhme/ da er ſich jnen vnter Augen ſtellete/ vnd anfaͤnglich ſehr wol hielte/ endlich wol anderthalb tauſent Mann abgeſchlagen/ vnd ob wol die Polniſche Chronicken melden/ daß auff der Polen ſeyten nur zehen gebliebẽ/ ſo ſagen doch vnſere Geſchicht- Buͤcher/ daß jhrer nicht weniger/ als der Pommeren vmbkommen ſeyn.
Folgen des iſt von beyden ſeyten abermahl ein Anſtand der Waffen auff etliche Jahr gewilliget worden.
Jn wehrendem Anſtande begehrete Hertzogk Suantipolck ſeinen Sohn Meſtowin wie der/ der noch bey dem Orden zur Geyſſel ſtunde/ vñ da jhme ſolches nicht gewehr etward/ kuͤndigete er den nehiſtgedachtẽ Frieden wieder auff/ fiel den Feinden auffs newe ein/ hielt vnterſchiedliche Scharmuͤtzel mit jhnen/ eroͤberte die Feſtung Chriſtburgk/ vnnd hielt ſich dermaſſen wol/ daß/ wenn nicht newe Huͤlffe abermahl aus Teutſchland/ als dem Marggrafen von Brandenburgk/ Biſchoff von Merſeburgk/ vnnd Graffen zu Schwartzburgk angekommen were/ es mit dem Orden wuͤrde hart gehalten haben.
Endlich kam im Jahr mcclij. ein Baͤpſtlicher Nuncius an/ mit Nahmẽ Jacobus/ ein Archidiaconus von Luͤttich/ der hernach vnter dem Nahmen Vrbani IV. Bapſt geworden iſt.
Dieſer brachte den Handel zum Frieden/ darin den Preuſſen/ ſo ſich zũ Chriſtenthumb bekehreten/ Freyheit/ Suantipolcken aber Loßſprechung von dem Banne/ Erfreyung ſeines Sohns/ vnnd der andern Geiſſeln/ wie auch ruhigliche Beſitzung ſeiner Feſten in Caſſuben vnnd Pommerellien/ zugeſagt ward.
Gleichwol aber koͤnte derſelbe keinen Frieden behalten.
Dañ Hertzog Primißlaff von Gnieſen/ wolte das Schloß Nackel in der Pommeren haͤnde nicht wiſſen/ vnnd da ers mit Gewalt nicht einnehmen koͤndte/ bawete er ein newes Schloß gegen dz ander uͤber/ es alſo in ſteter Belagerũg zu behalten:
Nam auch einander Schloß Raze oder Razhaus/ ſo Hertzog Suantipolcken zuſtaͤndig war/ bey naͤchtlicher weile hinweg/ darumb viel ſchlagens vnd jagens ſich begeben hat.
Endlich komt auch Hertzog Wartißlaus III. aus Vor Pommeren mit ins Spiel/ welchen die Polen/ weil er ſich mit einem Polniſchen Fraͤwlein verhenrathete/ dahin beredeten/ daß er nebenſt Biſchoff Herman von Cam̃in/ Hertzogk Suantipolcken ins Land bis an die Stolpe fiel/ vnnd reiche Beuthe machete/ welche jhm doch Suantipolck mit groſſer Mannheit wiederumb abgenommen hat.
Dieſer Streit iſt durch einen ſolchen Vertragk letzlich auffgehoben/ daß/ weil Nackel zuvor Polniſch geweſen/ Hertzogk Suantipolck es wieder abtreten/ vnd dagegen von Hertzogk Bolißlaff aus Polen/ der ſeines Brudern Primißlafen Kriege/ als er geſtorben war/ fort ſetzete/ das Schloß Raze/ nebenſt d. Marck Silbers/ empfangen ſolte.
A. C. 1252.
100. Weil drey Bruͤder des Suan tipolcken jhre Antheil am Pom̃erlande dem Orden geſchencket hatten/ als entſtehet dannenher groſſe Vnruhe.
Nach dieſer Zeit hat Suantipolck ſein Alter in Ruhe zugebracht/ vnnd als er ſeine Tochter Salomeam/ an Semovitum den Hertzogk aus der Maſow/ in der Stadt Dantzigk verheurathet hatte/ iſt er daſelbſt im Jahr mcclxvi. im xcij. Jahr ſeines Alters/ vnnd im xlij. ſeiner Regierung ſeelig eingeſchlaffen/ vnd im Kloſter Olive beygefetzet.
Vnd ſol noch heutiges Tages ſein Rock im Kloſter Sukow/ gleich als Heiligthumb/ gezeiget werden.
A. C. 1266.
Er verließ zweene Soͤhne/ Meſtowinum II. vnd Wartißlaffen/ wie auch Salomeam/ die Hertzogk Ziemomißlao von Kyaw/ vnd Eliſabetham/ die Fuͤrſt Jaromaro II. aus Ruͤgen/ iſt beygeleget worden.
Dieſer ſaͤmptlichen Fuͤrſtlichen Kinder Vater-Bruͤdere/ Wartißlaff/ Sambor/ vnd Ratibor hatten ſich/ wie droben erwehnet/ in den Teutſchen Orden begeben/ vnd demſelben jhren Antheil/ aus vermeinetem Chriſtlichen Eyfer/ mit hindanſetzung des Reſpects/ den ſie gegen jhre Gebluͤte haben ſolten/ nach jhrem toͤdtlichen Abgange beſcheiden.
Derowegen als der Orden ſich ſolches Landes anmaſſete/ vnnd ſonſt wegen der Grentze ein Zanck vorfiel/ daruͤber allerley Eingriffe geſchahen/ haben Suantipolcker Soͤhne/ mit Vorſchub etlicher Preuſſen/ ſich an das Culmiſche Gebiete/ vnd Biſchoffthumb Pomeſan gemacht/ vnd herumb geſtreiffet/ auch fuͤnff Schiffe auff der Weyſſel/ mit Proviant vnd anderer Krieges-Bereitſchafft/ dem Orden abgenommen.
Der Land-Meiſter Helmerich fiel dagegen in Pommern vmb Mewe vnnd Dirſchow ein/ vnd machete den Schaden gleich/ daruͤber auch die Stadt Dirſchow in grund gebrochen iſt.
Dieſer Handel ward bey zeiten auffgegriffen/ vnd beygeleget.
Aber bald darauff fieng ſich eine groͤſſere Vnruhe zwiſchen den Bruͤdern ſelbſten an:
Dann da der eltiſte Bruder Meſtowin die Regierung/ darin ſie beyde ſaſſen/ vermoͤge des Vaters Willen/ nach Pommeriſchem altem Gebrauch/ verwaltete/ drang Wartißlaff der Juͤnger auff die Theilung/ vnd voneinanderſetzung des Landes.
Vnd da Meſtowin drin nicht fort willigete/ fieng er jhn/ vnnd namb jhn in gefaͤngliche Hafft/ vnd das/ wie vnſere Chronicken melden/ aus Anſtifftung des Ordens/ die durch ſolche Bruͤderliche Vneinigkeit das Jhrige ſucheten.
Die Landſchafft erledigte Meſtowin mit Gewalt/ vnd vertrieb Wartißlafen aus denn Lande/ welcher zwar Huͤlffe aus der Maſow von Hertzogk Semovito holete/ vnd ſeinen Bruder damit bekriegete/ Aber demſelben ſprang Hertzogk Barnimb aus Vor-Pommeren bey/ daß Wartißlaff zum andern mahl verjaget ward.
Meſtowin aber/ zur Bezeigung ſeines danckbaren Gemuͤthes/ verſchrieb ſeinem Vettern Hertzogk Barnimb ſeinen theil Landes/ wofern er ohne Erben abgehen wuͤrde.
101. Suantipolcks Kinder Wartißlaff vnd Meſtowyn werden vneins wegen der Landtheilung.
102. Wartißlaff verſetzet die Stadt Dantzig Conra. do dem Marggrafen võ Brandenburg zum Vnterpfand/ daruͤber entſteht groſſe Vnruhe.
Dieſer Zanck zwiſchen beyden Bruͤdern/ iſt endlich durch Vnter handelung der Polniſchen vnd Pommeriſchen Fuͤrſten auffgehoben/ vnd hat ſich Meſtowyn zur Theilung verſtanden/ darin Hertzogk Wartißlafen die Stadt Dantzigk zufiel/ da er auch ſeine Hoffſtat gehabt hat.
Gleichwol hat er nicht ruhen koͤnnen/ ſondern Vrſach hie vnd dorther an ſeinem Bruder geſuchet/ auch endlich dem Marggrafen von Brandenburg Conrado/ mit ſeinem Schwaͤher/ wie etliche wollen/ die Stad Dantzig zum Vuterpfande fuͤr die Krieges Vnkoſten/ ſo er ſeinent halben auffwenden wuͤrde/ vnterſetzet.
Drauff zogk gemeldter Marggraff mit einem Krieges-Heer auf Meſtowyns Land/ kamb bis nach Dantzigk/ vnnd ward jhme die Stadt vnnd das Schloß von Wartißlafen eingegeben.
Dagegen ſtaͤrckete ſich Meſtowyn mit Hertzog Barnimbs aus Vor-Pommeren/ vnd ſeines Schwagers Boleßlai aus Caliß/ Huͤlffe/ vnnd drang auff den Marggrafen hinein.
Derſelbe gab vor/ als wenn er mehr Krieges-Volck auff bringen wolte/ vnd zogk von Dantzig ab.
Lies aber daſelbſt ſein Krieges Volck/ das nunmehr Beſoldung von Wartißlafen haben wolte/ oder die Stadt zu pluͤnderen drewete.
Derowegen machete ſich/ wie die Preuſſiſche Chronicken haben/ Wartißlaff zu den Creutz-Herren nach Elbingen/ vnnd beſchwerete ſich beydes uͤber ſeinen Bruder/ vnd uͤber den Marggrafen; trug jhnen auch alle ſeine Laͤnder auff/ welche ſie beyde jnnen hetten/ ſo ferne jhme Huͤlffe geleiſtet wuͤrde.
Aber da ſolche ſo bald nicht kamb/ fiel er in eine Kranckheit/ vnd ſtarb im Jahr mcclxxv. bey ſeinem Schwieger-Vater Semovito in der Maſow.
Schuz. l. 1. Chron. Bor. p 34.
A. C. 1275.
Mitlerweile legeten ſich Meſtowyn vnd Boleßlaff aus Polen mit Vor Pom̃eriſcher Huͤlffe fuͤr Dantzigk/ vnnd zwungen ſie zur Vbergabe: Welche dann auch alßfort Boleßlaffen fuͤr auffgewandte Vnkoſten zum Pfandſchilling von Meſtowyn eingeraͤumet ward/ die er/ ſo lange er lebete/ einbehalten hat.
Aber ſo bald er verſtarb/ hat Meſtowyn ſich des Schloſſes vnd der Stadt Dantzigk bemaͤchtiget/ vnd daraus die Polen/ wie er gekoͤnt/ gebracht/ vnd auffm Schloß/ ſo lange er gelebet/ ſeine Reſidentz gehabt/ vnd dem Biſchoff Alberto von Wladißlaff/ die beyde Doͤrffer Schrubbetow/ vnd Vitomin/ ſo den Dantzigkern gehoͤreten/ ewiglich zugeſtellet.
Hiezwiſchen thate der Orden bey Hertzog Meſtowyn vielfaͤltige Anregung wegen der Vbergabe/ vnd Abtretung der Landſchafften/ ſo jhme von den dreyen Bruͤdern/ Wartißlaff/ Sambor vnd Ratibor/ Hertzog Suantipolcken Bruͤdern/ als jhre Antheil Landes/ auffgetragen waren.
Aber er wuſte den Herren nichts zu willen.
Drumb ward er auch von Jhnen im Jahr mcclxxxiv. feindlich uͤberzogen.
Es legete ſich alßfort in den Handel ein Baͤpſtlicher Geſandte/ der Biſchoff von Firmian/ welcher die Sache auff des Ordens Seyte zwar vnrichtigk befand/ weil die drey Fuͤrſten/ ohne jhres Brudern vnd Vettern willen/ der geſchehenen Vbergabe nicht weren maͤchtig geweſen/ dennoch hat ſich Hertzog Meſtowyn/ Friede zuerwerben/ dahin bereden laſſed/ daß er dem Orden das Schloß Mewe/ nebenſt xv.
Doͤrffer uͤbergeben hat.
Alſo hat der Orden erſtlich einen Fuß in Pommeren geſetzet/ vnd wird bald weiter kommen.
103. Der Orden uͤberzeuch Meſtowyn wegen der Laͤnder/ ſo jhme von den dreyen Bruͤdern des Suantipolcken auffgetragen waren/ vnd bekompt druͤber/ auff Vnterhandlung eines Baͤpſtlichen Geſandten/ einen Fuß in Pommern.
A. C. 1284.
103. Meſtowyn der letzte Pommeriſche Fuͤrſt in Hinter Pommeren/ weil er keine Erben hat/ vermachet aus/ ſeiner Vnterthanen Begehren/ ſein Land dem Hertzogen aus Polen Primißlao/ der ſich hinfort einẽ Koͤnig zu neñen anfieng.
Drauff weil Hertzog Meſtowyn keine maͤñliche Erben hatte/ (die Vrſache wird drauff gegeben/ daß er eine Kloſter-Jungfraw Zilckam/ aus dem Kloſter Stolpa geliebet/ vnnd mit jhr heimblich zugehalten hat) thete die ſaͤmptliche Landſchafft bey jhm Anregung/ bey ſeinem Leben/ auff denfall/ do eralſo abgehen ſolte/ der Landſchafft einen gewiſſen Herren zu nennen.
Er erklerete ſich zwar/ daß die Herren in Vor-Pommeren nicht allein ſeine naͤhiſte Vettern vnd Erben weren/ ſondern daß er auch Hertzogk Barnimb die Anwartung ſeines Landes vorlaͤngſt zugeſaget hatte/ dabey es auch zu Abwendung groſſer Vngelegenheit bleiben muͤſte.
Aber dieſer guter wolgemeineter Fuͤrſchlag hat bey der Landſchafft keine ſtat finden moͤgen/ theils/ weil die Fuͤrſten aus Vor-Pommeren die Wenden aus jhrem Land/ wie ſie gekoͤnt/ gehoben haͤtten/ vnd dieſelbe zu keinen Ehren vnnd Emptern kommen lieſſen/ welches jhnen auch dieſes Ortes in Hinter-Pommern begegenen wuͤrde: theils/ weil newlich/ da Ratibori I. Stamb in Bartholomæo dem Hertzogen von Stetin im Jahr mccxliv. abgegangen war/ die Vor-Pommeriſche Linij/ ſo von Wartißlao I. herkompt/ den Hinter-Pommeriſchen Fuͤrſten jhre Antheil verſaget/ vnnd Stetin nebenſt der Newe-Marck zu ſich alleine gezogen hetten.
Solcher Vrſache halben hat Hertzogk Meſtowyn der Landſchafft Willen vnd Begehren Raum geben muͤſſen/ vnd hat dieſelbe drauff im Jahr mccxc. dem Hertzogen aus Polen Primißlao II. auff den Todtesfall jhres Herren/ vngeachtet der Hertzogen in Vor-Pommeren eingewandter Proteſtation/ gehuͤldigt vnnd geſchworen.
Wie ſie jhn dann auch/ als fuͤnff Jahr hernach jhr Herꝛ verſtarb/ zum Herren angenommen haben.
Welcher dann drauff/ weil er nun ein groͤſſer Land/ als ſeine Vorfahren/ beſaß/ den Koͤniglichen Titul/ den die Hertzogen von Polen in langer Zeit nicht gebrauchet hetten/ wiederumb nebenſt dem Titul uͤber Pommeren annamb/ auch den rothen Greiff im weiſſen Felde in ſeinem Jnſiegel fuͤhrete.
Dieſer Primißlaff iſt wenig Monden hernach/ durch Otten vnd Johanſen/ Marggrafen von Brandenburg/ wegen etlicher Zwiſtigkeiten/ die ſie mit dem Polen hatten/ auff der Jagt im Dorff Bogoßna uͤberfallen vnd erwuͤrget/ vnd folgete jhme in der Regierung Koͤnig Wladißlaus Locticus/ welcher doch/ weil er zum Regiment vntuͤchtig befunden ward/ von den Staͤnden des Reichs/ nach dreyen Jahren iſt abgeſetzet/ vnnd an ſeine ſtat iſt Wenceßlaff Koͤnig in Boͤhmen/ wiederumb erwehlet worden.
A. C. 1244.
A. C. 1290.
Die Fuͤrſten aus Vor-Pommeren-Bogißlaus IV.
vnd Otto I. Hertzogk Barnimi I. Soͤhne/ wolten anfaͤnglich mit guͤthe/ vnd durch Botſchafften/ jhre Recht/ ſo ſie an Hinter-Pommeren hetten/ bey den Polen erhalten; Aber dieſen fetten Braten wolten ſie ſo liederlich nicht fahren laſſen.
Drumb iſt Hertzog Bogißlaff auff Belgard gezogen/ hat dieſelbe Stadt mit der Landſchafft bis an Ruͤgenwalde vnd Bukow erobert/ vnnd die Polen/ die jhm am Buckowiſchen Strande entgegen kamen/ in einem hefftigen Treffen in die Flucht gejaget/ auch das Schloß vnnd Stadt Ruͤgenwalde eingenommen/ gepluͤndert/ vnnd verderbet.
Aber Koͤnig Wladißlaus Locticus/ der daßmahl mit dem Marggrafen von Brandenburgk zu thuen hette/ hat ſich mit jhme dermaſſen vertragen/ daß Er das eroͤberte Land behalten/ vnnd dem Koͤnige wider die Marggrafen Huͤlffe leiſten ſolte.
104. Die Fuͤrſten aus Vor-Pommern wollẽ jhre Recht an Hinter-Pommern ſchuͤtzen/ nehmen Belgard ein/ vnd verderben Ruͤgenwald.
105. Der Fuͤrſt aus Ruͤgen/ vnd der Fuͤrſt aus Mechelenburg/ beyde Eydame Hertzog Meſtowyns/ wenden anch jhre Gerechtigkeit an Hinter Pommern fuͤr/ vnd nehmen Ruͤgenwalde vñ Schlawe ein.
Der Fuͤrſt aus Ruͤgen Witzlaff/ der Meſtowyns Tochter Margaretam zur Ehe hatte/ vnnd Graff Adolff aus Holſtein/ deme ſeine andere Tochter Anna beygeleget war/ wandten jhre Gerechtigkeit an Hinter-Pommeren fuͤr/ vnnd fielen daſſelbe/ als jhre Mutter-Erbe/ zu Lande vnd Waſſer an/ brachten auch Ruͤgenwalde vnd Schlawe an ſich/ vnd verlehneten Matthæo dem Burggrafen zu Schlawe die Lehne/ wie noch etliche Nachrichtungen vnd Lehens- Briefe verhanden ſeyn.
Aber ſo bald/ nach Abſetzung Wladißlai Loctici/ Koͤnig Wenceßlaus aus Boͤhmen/ im Jahr mccc. in Polen ankam/ ward das Hinter-Pommern den Rugianern wieder abgenommen/ vnd muſten ſie mit des Meſtowyns Baarſchafft/ vnd was deme anhengig/ ſo jhnen gefolget ward/ ſich erſettigen laſſen.
A. C. 1390.
106.
Peter Schwenze felt von den Polen ab/ vnd uͤbergiebet Hinter- Pommern dem
Zu dieſer Zeit war ein Waywoda in Polen Erb- Cantzeler/ nahmens Peter Schwenze/ der wol xij. Empter/ vnd dabeneben Pommerellien in Verwaltung hette.
Dieſer fiel von den Polen ab/ weil jhme der Koͤnig das Geld/ wie er vorgab/ ſo er in Beſchirmung des Landes auffgewand hette/ nicht wieder geben wolte: vnnd ergab ſich ſambt den Schloͤſſern vnd Staͤdten Stolp/ Schlawe/ Ruͤgenwalde/ Polnow/ Tanchel vnd Newenburg dem Marggrafen von Brandenburg.
Alſo namb derſelbe das gantze Hinter-Pommeren hinter dem Gollenbergk hinweg.
Aber der Koͤnig blieb nicht lange aus/ gewann jhm faſt alles wieder ab/ bekamb auch Peter Schwenzen gefangen/ der doch durch Vnterhandelung ſeiner Bruͤder Niclaß vnnd Johanſen/ ſo ſich zn Geyſel fuͤr jhn ſetzeten/ ſeiuer Gefaͤngnus bald erlaſſen ward.
So bald er aber auff freyen Fuß kam/ ſetzete er ſeine vorige Anſchlaͤge fort/ vnnd das deſto ſicherer/ weil ſeine Bruͤder die Waͤchter/ ſo ſie bewahreten/ mit Gelde vnnd guten Worten beredeten/ daß ſie davon kamen.
Vnnd iſt alſo auff ſein Anregen der Marggraff abermahl ankommen/ vnd auff Dantzig gezogen/ welche Stadt ſich auch guthwillig ergeben hat.
Boguſſa aber/ der Land- Richter in Pommerellien verthedigte das Schloß Dantzig wider den Marggrafen beſter maſſen/ bis daß er durch Huͤlffe des Hochmeiſters in Preuſſen entſetzet/ vnnd die Maͤrcker aus der Stadt wieder gejaget wuͤrden.
Gemeldter Hochmeiſter/ der lange an Pommern gewolt hette/ rechnete ſeine angewandte Krieges-Vnkoſten auff tauſent Schock oder Marck Boͤhmiſcher breiter Groſchen/ vnnd ward Jhme nebenſt Boguſſa das halbe Schloß Dantzigk zum Vnter-Pfande eingeraͤumet. Aber da jnnerhalb Jahresfriſt keine Bezahlung folgete/ jageten ſeine Creutz-Herren Boguſſam vnd die Polen vom Schloß/ vnnd behielten es fuͤr ſich alleine/ eroͤberten auch die Stadt Dantzigk/ ſo mit des Koͤniges Volck beleget war/ im Jahr mcccx. auffm Jahrmarck/ den ſie den Dominick nennen/ vnnd ruͤcketen weiter fort nach Dirſchow/ Butow/ Lebenburgk/ Schlochow/ Coniz/ Tauchel/ Stargard/ Schweize/ vnd nahmen das gantze Land bis an Stolpe ein.
Solcher Orth Landes iſt uͤber anderthalb hundert Jahren beym Orden geblieben/ vnd hinfort fuͤr Preuſſiſch geachtet worden.
Aber das Land heiſſet eygentlich noch heutiges Tages Pommerellien/ wie dann auch der Biſchoff von Kyaw/ der Pommerelliſche Biſchoff/ vnnd der Waywoda/ ſo druͤber geſetzet iſt/ der Pommerelliſche Waywoda genant wird.
Marggrafen võ Brandenburgk.
Daruͤber bekomt der Marggraff erſtlich/ hernach der Orden/ die Stad vñ Schloß Dantzigk ein/ vñ wird das gantze Land von der Weyſſel bis an die Stolpe vom Orden eingenommen.
A. C. 1310.
108. Der Orden fehret liſtig/ vnd kaͤuffet dem Marggrafen Woldemar Põmeren ab/ bis an die Stolpe.
Gemeldte Creutz-Herren wolten aber dieſe Thaͤtligkeit mit einem ſchein des Rechten belegen vnd beſchoͤnen/ vnnd ſetzeten mit dem Koͤnige in Polen im Jahr mcccxi. einen Tagk zur Handelnng an/ zogen jhre alte Gerechtigkeit an Hinter-Pommeren an/ daran jhnen Wartißlaff/ Sambor/ vnnd Ratibor vormahls jhre Antheil gegeben hette.
Vnd ob wol ſolch jhre Antheil/ durch Vnterhandelung des Biſchofes von Firmian/ auff gemeldter dreyer Fuͤrſten Vettere geerbet were/ ſo were nunmehr nach erloͤſchunge der Hinter-Pommeriſchen Fuͤrſten jhre Recht vnverruͤcket.
Er boten ſich den Nachſtand jhrer Krieges-Vnkoſten fallen zu laſſen/ vnd ein ſtatlich Geld zu geben/ ein Kloſter von xl. Perſonen zu ſtifften/ darin vor den Koͤnig vnnd ſeine Vorfahren/ Seelmeſſen ſolten gehalten werden/ auch mit cc.
Pferden auff den Fall der Noth jhme beyzuſpringen.
Solch ein vnverſchaͤmbt Vorbringen koͤndte dem Koͤnige nicht wol gefallen/ vnd zerſchlug alle guͤtliche Handelunge.
Drum ſandten die Ordens-Herren zun Fuͤrſten in Pommeren/ vnnd verſucheten an ſie/ ob ſie jhre Gerechtigkeit an dem Lande/ ſo jetzund die Creutz-Herren einhatten/ verkaͤuffen wolten.
Aber wie koͤndten die frommen Fuͤrſten den vngerechten Handelloben?
Da alſo der Anſchlag auff der ſeyte nicht angieng/ haben ſie ſich an Marggraff Woldemar gemacht/ vnd jhme erſtlich ein theil von Pommerellien/ darin Dantzig/ Dirſſaw/ Schweetz liegen/ gerade als wenn ſolches Land ſein Eygenthumb were/ fuͤr eine geringe Summa/ als zehen tauſent Schock abgekauffet/ vnnd hernach noch einen Kauff mit jhme getroffen/ vnd jhme fuͤr das uͤbrige Pommerellien/ bis an die Stolpe/ hundert tauſent Marck breiter Groſchen zugeſagt.
Der Marggraff aber behielt in ſolchem Kauffe fuͤr ſich/ Stolpe/ Ruͤgenwalde/ Schlage/ Polnow/ Tauchel/ vnnd die darumb belegene Landſchafft/ vnd ſetzete dahin ſeine Leute/ die ſich Palatinos/ oder auch wol Ritter uͤber Pommeren/ vnd die Lande Schlawe vnd Ruͤgenwalde/ nenneten/ wie aus etlichen alten Kundſchafften zu erſehen iſt.
A. C. 1311.
Angel. l. 2. Chro. nic. Brandeb. Schuz. l. 2. Chronic.
Boruſſ.
VVaisſ. in Chron. Bor.
Aber hierin vermeynete Hertzogk Wartißlaff/ deme in der Theilung mit ſeinem Bruder Otten/ Wolgaſt zugefallen war/ daß jhme vnd dem Pom̃eriſchen Hauſe gar vnguͤtlich geſchehen were/ inſonderheit/ weil er vermuthen muͤſte/ daß das uͤbrige theil von Hinter Pommeren/ auch durch einen Kauff/ oder ſonſten mit Gewalt/ an den Orden moͤchte gebracht werden.
Samlete derowegen in Eyl ein Krieges-Volck/ zogk damit im Jahr mcccxiij. anff beruͤhrte Staͤdte/ vnd namb das Land von der Stolpe bis an den Gollenbergk ein/ vnnd verjagete daraus/ was er von Maͤrckiſchen Leuten fand/ vnnd verthedigete es wider den Marggrafen ſo lange/ bis ein Vertragk auffgerichtet ward/ darin gemeldtes Land Hertzogk Wartißlafen vnd ſeinen Erben ruhiglich zu laſſen/ verſprochen iſt.
109. Wartißlaff der Vor-Pom̃eriſche Fuͤrſt/ nimpt dem Marggrafen das Theil an Hinter Pommeren/ von der Stolpe an/ hinweg.
A. C. 1313.
110. Der Koͤnig aus Polen/ vnd der Orden handelen erſtlich in guͤte/ vnd bekompt der Koͤnig ein gnt Vrtheil/ hernach wird der Krieg fortgeſetzet/ vnd bis in die Marck gebracht.
Aber ſo bald koͤndte der Koͤnig in Polen/ vnnd der Orden uͤber das ander Theil des Hinter-Pommeren/ von der Stolp bis an Dantzigk zu rechnen/ ſich nicht vertragen.
Der Koͤnig hat die Sache bey den Commiſſarijs/ ſo er vom Bapſt Johanne XXII. außwirckete/ ein gantz Jahr verhoͤren laſſen/ die dann auch geſchloſſen haben/ der Orden ſolte dem Koͤnige Pommerelliam abtreten/ vnd xxx. tauſent Marck Polniſch fuͤr die Nuͤtzung/ vnd cl.
Boͤhmiſcher Schock fuͤr Koſt vnd Zehrung entrichten.
Der Orden wolte die Sache durch Appellation auffhaltẽ:
iſt aber wegẽ des Vngehorſames/ dẽ Bapſt in dem gemachetẽ Spruch zu gehorſamen/ von den Com̃iſſarien/ welche waren der Ertz-Biſchoff von Gnieſen/ der Biſchoff von Poſen/ vnnd ein Magiluenſiſcher Abt/ in den Bann gethan.
Darauff hat der Koͤnig Wladißlaus/ mit den Pommeriſchen Fuͤrſten/ einen ſolchen Bund auffgerichtet/ daß ſie ſaͤmptlich auff jhre eygene Vnkoſten wider den Orden alle jhre Macht auff bringen wolten.
Vnd was auff jenſeit der Bra am Lande/ Staͤdten vnnd Schloͤſſern gewunnen wuͤrde/ das ſolte bey der Cron Polen bleiben/ was aber auff dieſſeit der Bra uͤber gienge/ ſolte Pommeriſch ſeyn.
Jn welcher Verbuͤndniß doch nichtes ſonderliches/ wegen des ſchleunigen Todtes-falles Hertzogk Wartißlai/ iſt außgerichtet worden.
Die Polen aber nebenſt den Littawern/ ſetzen den Krieg wider den Orden/ wie auch wider die Marck/ die Pommerelliam beſagter maſſen auff den Orden gebracht hetten/ jmmer fort/ kommen bis an Franckfurt an der Oder/ verbrennen in der Marggrafen Gebieth wol cxl. Doͤrffer mit den Kirchen vnd Kloͤſtern/ vnnd hauſen mit dem Weiber-Volck gar uͤbel.
Dabey ſich doch zwey merckliche Exempel begebẽ haben: Eins/ daß da viele Polniſche Soldaten vmb eine ſchoͤne Maͤrckiſche Jungfraw ſich zancketen/ einer vnter jhnen ſie mit ſeiner Sebel in der Mitte von einander gehawen/ vnnd dazu geſaget; Da iſt der Zanck von einander geſcheiden.
Das Ander/ daß eine Adeliche Jungfraw/ als ſie zur Vnzucht dahin gefuͤhret ward/ vorgegeben/ ſie koͤndte ſich wider alle Gewehr hartmachen/ vnnd druͤber die Prob außgeſtanden/ damit ſie jhre Ehre behalten/ vnd das Leben gutwillig verlohren hat.
Endlich da Koͤnig Caſimirus zur Regierung in Polen kamb/ iſt durch Vnterhandelung Caroli des Koͤniges von Hungaren/ vnd Johannis des Koͤniges von Boͤhmen/ abermahl im Jahr mcccxxxv. zu Weiſſenburg in Hungern/ die ſache in der guͤte zwiſchen Polen vnd dem Orden vorgenom̃en.
Da fiel der Schluß zim̃lich fuͤr den Orden/ daß er den Pom̃erelliſchen Ort ſampt dem Schloß Myſekow behalten/ vnnd alſo an beyden Vfern der Weyſſel jhre Feſten haben/ Polen dagegen mit dem Lande Kyaw vñ Dobrzyn zu frieden ſeyn ſolte.
Es fand ſich zwar der Koͤnig in Polen mit dieſem Außſpruch beſchweret/ deñoch aus Liebe zum Frieden/ ließ er jhn gelten.
Aber der Orden wolte der Erkaͤntnuß nicht folgen/ es hette denn ſo wol der Koͤnig als die Staͤnde der Crone/ mit offenen Briefen/ vnd geſchwornen Eyden/ ſich des Pommerelliſchen Ortes verziehen.
Derowegen hat der Koͤnig im Jahr mcccxxxix. vom Bapſt Benedicto XII. andere Commiſſarien erhalten/ die haben jhme den gantzen Pommerelliſchen Orth auffs newe zuerkand.
A. C. 1335.
A. C. 1339.
111. Stolpe wird dẽ Orden verpfaͤndet/ aber bald wieder geloͤfet.
Mittlerweile hat Hertzogk Barnimb/ als Er zu ſeinen Kriegen/ die jhme haͤuffig auffm Halſe lagen/ Geld von noͤthen hette/ vom Ordem mmdcclxvj. Marck Luͤbiſch Gewicht im Jahr mcccxl. auffgenommen/ vnd jhme dafuͤr Stolpe/ ſampt der Landvogtey verpfaͤndet/ mit dieſer harten Bedingung/ wie dann der Orden nicht ohne Waſſer ſchleiffen pflag/ wo das Geld in Jahr vnnd Tagk nicht erleget wuͤrde/ daß Stolpe ewig beym Orden verbliebe.
Da nun das Jahr hernmb kam/ vnnd die Fuͤrſten das Geld nicht auff bringen koͤndten/ haben die Stolpiſchen/ damit ſie nur der uͤbermuͤtigen Teutſchen Herren entlediget wuͤrden/ jhre Weiber-Geſchmuͤck dahin gegeben/ vnd nicht nur die Summa/ ſo der Pfand-Brieff in ſich hat/ nemblich mmdcclxvj. ſondern vim. Marck außgezahlet/ die ſie doch/ weil ſie das Land lieber behalten/ als das Geld nehmen wolten/ vngern empfangen haben.
A. C. 1340.
112. Der Orden wird vom Koͤnige aus Polen geſchlagẽ.
Nach dieſem hat Koͤnig Caſimirus/ weil er mit vielen Feinden hin vnd her zuthuen hette/ dieſen Vertragk mit dem Meiſter Teutſches Ordens im Jahr mcccxliij. zu Juni Wladißlavia gemacht/ daß der Koͤnig der Lande Pommeren/ Culm vnd Michalaw/ wie auch des Pommeriſchen Nahmens vnd Wapens im Titul ſich begeben/ vnd dagegen Kyaw vnd Dobrzyn behalten ſolte.
Solchen Vertragk wolten die Staͤnde in der Cron Polen nicht gut heiſſen:
Derowegen folgeten hefftige Kriege auff einander/ darinnen doch der Orden Pommerelliam behalten/ vnd noch mehr dazu bekommen hat.
Endlich weil nichtes/ was mit Gewalt erhalten wird/ daurhafftig iſt/ hat ſich des Ordens Gluͤck auch gewendet/ vnd ſie muͤſten erfahren/ daß der Hinter-Pommeriſche Biſſen jhnen hart zu verdawen were.
Dann es hat Koͤnig Wladißlaus IV. ſonſt Jagello geheiſſen/ im Jahr mcdx. ein groß Heer auffgebracht/ vnnd da ſie jhm trotziglich zwey Schwerdter/ daß er ſich wehren/ zuſandten/ ſeine Augen gegen Himmel auffgehoben/ vnnd uͤber die Vppigkeit der vngerechten Leute ſich beklaget/ vnd alſo maͤnlich in ſie im Felde Dannenbergk vnnd Gruͤnwald geſetzet/ vnnd jhrer wol xl. tauſent nebenſt dem Hochmeiſter/ Groß Compter/ Marſchalck/ Oberſten Spital-Meiſter/ vnd vielen Comptern vnd Ordens- Leuten erſchlagen.
Jn dieſem Treffen ſtand Hertzog Bogißlaff VIII. von Wolgaſt auff des Koͤniges ſeyten.
Hertzogk Caſimirus VI. Suantibori III. Sohn von Stetin/ auff des Ordens ſeyten.
Dieſer Caſimirus aber ward gefangen/ vnd muͤſte ſich mit groſſem Gelde loͤſen.
Bogißlao aber ſind fuͤr geleiſtete Huͤlffe/ vnd auffgewandten Vnkoſten etliche Staͤdte vnnd Schloͤſſer verſchrieben.
A. C. 1 43.
A. C. 1410.
113. Preuſſen vnd Pom̃erellia fellet vom Orden ab zu Polen/ vnd der Hochmeiſter leget endlich des Ordens Habit ab/ vnd wird ein Hertzogk uͤber Preuſſen.
Was aber weiters zwiſchen dem Koͤnige von Polen vnd dem Orden/ wegen vnſers alten Wendiſchen Hinter-Pommeriſchen Landes vorgegangen iſt/ vnd wie die ſaͤmptliche Staͤdte vnd Adel in Preuſſen vnd Pommerellien/ wegen des zu groſſen Muthwillens vnnd Stoltzes der Ordens-Herren/ endlich einen allgemeinen Bund wider ſie geſchloſſen/ vnnd als deſſentwegen wider ſie ein boͤß Vrtheil in der Kayſerlichen Cammer ergieng/ ſich vnter den Schutz Koͤniges Caſimiri aus Polen begeben haben/ welcher zwar anfaͤnglich eine groſſe Niederlage bey Conitz erlitte/ vnd darin bey xxx. tauſent Mann verlohr/ aber endlich mit dem Orden dieſen Vertragk traff/ daß die Creutz-Herren jhme das Ober-Preuſſen/ darin Elbingen/ Thorn/ Pommerellia/ das Culmiſche Gebieth/ vnnd die Neringe gelegen iſt/ vnnd das Koͤnigliche Preuſſen hinfort geheiſſen ward/ abtreten muͤſte; Wie auch der letzte Hochmeiſter/ vnd zwar an der Zahl der xxxiv. Marggraff Allbrecht von Brandenburgk/ des Ordens Habit im Jahr mdxxv. abgeleget/ vnd ſich vnter des Koͤniges Schutz/ als ein Lehen-Mann vnnd Hertzogk von Preuſſen/ begeben hat; Wie endlich/ als gemeldtes Hertzog Albrechts Sohn/ Albrecht Friederich ohne Maͤnnliche Erben verſtorben/ die Nieder-Preuſſiſchen Laͤnder auff die Churfuͤrſten von Brandenburgk geſtammet/ vnd geerbet ſeyn/ ſolches mag man weitleufftiger in den Preuſſiſchen Chronicken/ vnd ſonſten/ leſen.
A. C. 1525.
114. Die Pommerſche Fuͤrſten haben
Ehe wir aber dieſes Buch vom alten Wendiſchen Pommer-Lande ſchlieſſen/ muͤſſen wir dieſes noch hinan thuen/ daß/ nach deme das Chriſtenthumb in dieſe Laͤnder gepflantzet iſt/ in gar wenig Jahren viele reiche Cloͤſter vnnd Stiffter/ ſo daßmahl rechte Schuelen vnnd Pflantz-Garten der Chriſtlichen Kirche waren/ mit vnglaͤublichem Eyfer gegen die Kirche angerichtet ſind.
Das ich nun nicht ſage von den Kirchen/ die Biſchoff Otto zu Cammin/ Stetin/ Vſedom/ Guͤtzkow/ vnd ſonſten angerichtet hat/ auch nicht von dem Stifft Julin/ das folgends nach Cammin verleget worden/ ſo iſt das Kloſter Stolpe/ Benedictiner Ordens/ an der Peene/ im Jahr mclj. vnnd bald hernach Grobe/ oder Grabow/ Præmonſtratenſer Ordens/ auffm Lande Vſedom/ welches endlich nach Pudgla verleget ward/ von Ratiboro I. erbawet/ vnd mit dem Zehenden aus dem Lande zu Großwyn begnadiget.
Dabey man dieſes/ als ein denckwuͤrdiges erzehlet/ daß an das Kloſter Grobe/ an dem Orthe/ da es am Waſſer gelegen/ Jaͤhrlich zweene Stoͤere gekommen ſeyn/ davon die Moͤnche einen haben greiffen vnd verzehren moͤgen.
So ſey dann der ander wieder davon gegangen/ vnd habe das folgende Jahr einen newen Geſellen mitgebracht/ biß endlich der Geitz die Moͤnche betrogk/ daß ſie beyde auff einmahl erhaſcheten/ vnnd druͤber dieſen Stoͤerfangk verlohren.
Jch gebe/ als ichs gefunden habe.
Faſt eben zu der Zeit/ richten Ratibors Vettern Bogißlaus I. vnd Caſimirus I. Belbuck/ oder Bialbuck/ das iſt Weiſſer Gott/ Præmonſtratenſer Ordens an/ vnd Wartißlaff/ Ratibori Sohn/ ſtifftet Colbaz/ Benedictiner Ordens/ vnd begabet es ſo hoch/ daß es alle Tage von der Muͤhlen-Pacht allein einen Winſpel einzunehmen hette.
Mirograff aber/ ein edler Lutitier/ bawet das Kloſter Dargun/ vnd beſetzet es mit Moͤnchen von Eßrom aus Dennemarck.
Heinrich vnd Bartes die Raven/ fundieren das Jungfrawen-Kloſter zu Verchem: Fuͤrſt Jaromar das Jungfrawen-Kloſter zu Bergen: Zubißlaff das Kloſter zur Oliya: Caſimirus I. Brode vor Newen-Brandenburgk/ vnnd Jvenack fuͤr die Jungfrawen:
Die ſaͤmptlichen Herren Caſimirus II, Bogißlaus II. vnnd Jaromarus/ Eldenow/ Ciſtertienſer Ordens: Caſimirus II. fuͤr ſich das Eremiter Kloſter zu Stargard: Bogißlai II. nach gelaſſene Wittbe Anaſtaſia/ das Jungfrawen Kloſter Præmonſtratenſer Ordens zu Newen Treptow an der Rega:
Wizlaff vnnd Bernuta aus Ruͤgen das Apt-Kloſter Newen Campe/ Benedictiner Ordens/ ſo jetzt Frantzburgk iſt:
Hertzogk Suantipolck III. das Apt-Kloſter Bukaw-Benedictiner Ordens/ vnd das ſchwartze Dominicaner Kloſter zu Dantzigk: Barnimus I. das Jungfrawen-Kloſter fuͤr Alten Stetin/ vnnd das Kloſter zu Vkermuͤnde/ welches von dannen erſtlich nach Totin/ ferners nach Gebelnhagen/ vnnd endlich nach Jaſenitz iſt verleget/ vnnd mit Canonicis Regularibus beſetzet worden:
Jaromarus II. aus Ruͤgen das ſchwartze vnd grawe Kloſter Betteler Ordens in Strallſund: Hertzogk Sambor das Kloſter Newen Dobron/ welches ſein Bruder-Sohn nach Polpelin verleget/ vnd dabeneben die Carthauß/ Marien Paradieß/ das Jungfrawen Kloſter/ Jarnewitz vnd Sukow/ wie auch zu Dirſchow das Kloſter Prediger Ordens geſtifftet hat/ da kurtz zuvor von ſeinem Bruder Wartißlaff III. das Jungfrawen Kloſter Marien-Fließ iſt angerichtet worden.
in kurtzer Zeit viele reiche Kloͤſter vñ Stiffter/ ſo daßmahl rechte Schulen vnd Pflantz-Garten der Kirchen waren/ angerichtet.
A. C. 1151.
Dieſe Stifftungen ſo vieler reichen Kloͤſter ſind alle in einem Lande/ jnnerhalb hundert Jahren geſchehen.
Dazu noch nicht gerechnet ſeyn die ſtatliche Verehrungen/ ſo vnſere alte Fuͤrſten auſſerhalb Landes gethan haben.
Alſo hat Wizlaff I. Fuͤrſt in in Ruͤgen/ dem Capittul zu Riga fuͤnff ſchoͤne Doͤrffer im Land Barth gelegen/ verehret/ welche hernach der Apt zum Campe an ſich kauffete/ Barnimb I. hat vj. groſſe Doͤffer dem Cloſter zu Renefeld bey Luͤbeck in Holſtein vermachet:
Bogißlaus II. Wartißlai I. Sohn/ hat dem Kloſter zu S. Michel in Bamberg/ zun Ehren S. Ottonis des Pommeriſchen Apoſtels/ Zeit ſeines Lebens/ Jaͤhrlichen aus jederm Kreytſchmar oder Kruge in Pommeren/ einen Stein Wachs/ zu ſtets-brennenden Liechtern verſchrieben.
Es ſind hiezu auch noch nicht gerechnet die Erbawungen ſo vieler herꝛlichen Kirchen im Lande/ wie dann inſonderheit mercklich/ daß die ſchoͤne vnnd groſſe Kirche zu S.
Jacob/ an einem Orthe/ der daßmal auſſer der Stadt Stettin gelegen/ im Jahr mclxxxvij. durch einen Pommeriſchen Fuͤrſtlichen Hofe Diener/ mit nahmen Beringer/ aus Bamberg buͤrtig/ erbawet/ vnnd auch mit etlichen Doͤrffern/ ſo er bey Hertzogk Bogißlao verdienet/ verehret/ vnd mit bewilligung der Fuͤrſten/ vnd des Biſchoffs Conradi vnd Sigfridi/ dem Kloſter zu S. Michel fuͤr Bamberg/ zu ehren S. Ottonis/ der allda begraben lieget/ auffgetragen iſt/ wie dann auch deſſenthalben allezeit einer aus dem Convent gemeldten Kloſters zum Probſt dahin geſchicket ward/ der alle Jahr dem Kloſter etwas an Fiſchen hat zuſenden muͤſſen.
Aber dieſes gehoͤret in vollkommene Geſchicht-Buͤcher vnd vollkommene Chronicken.
Wir wollen nunmehr aus dem alten Wendiſchen Pommer-Lande in Gottes Nahmen vns zu den Geſchichten wenden/ die ſeither der Zeit vorgegangen ſind/ daß ſich die Teutſche Sprache in dieſen Laͤndern wieder hat herfuͤr gethan/ doch erſtlich auch zu dieſem Buche ein Zeit Regiſter der erzehlten Geſchichten/ nebenſt einer Land Taffel/ darin das alte groſſe Pommer-Land nebenſt ſeinen Grentzen/ entworffen iſt/ hinanhencken.
A. C. 1187.
Cram. l. 2. Chronic, Eccl.
Pomer. cap 8. Friedeborn. l. 1. Chron. Stet. p. 37 Thom.
Kanz. l. 2. Chr. Pom. M. S.
Zeit-Regiſter/ zu Erklaͤrung der erzehlten Pommerſchen Geſchichten im Andern vnd Dritten Buche.
