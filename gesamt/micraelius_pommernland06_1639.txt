Johannis Micraelij Fuͤnfftes Buch Der Pommerſchen Jahr-Geſchichten/ Vom 1627.
Jahr/ Biß auff den Todt Bogislai XIV. des letzten Hertzogen in Pommern.
Gedruckt zu Alten Stetin / Bey vnd in Vorlegung Georg Rheten / Anno M. DC. XXXIX.
Denen Wollwuͤrdigen/ Hoch Edlen/ Geſtrengen vnd Veſten/ Herren Matthias von Guͤntersberg/ Eines Ehrwuͤrdigen Thumb Capittuls zu Cammin Decano, auff Buslar vnd Falckenwolde Erbgeſeſſen/ Vnd Herren Chriſtoff Dubslaff von Eickſtedten/ Eines Ehrwuͤrdigen Thumb Capittuls zu Cammin vornehmen Canonieo, auff Coblentz vnd Hohenholtz Erbgeſeſſen/ Meinen hochgeehrten/ inſonders geneigten Herren/ vnd maͤchtigen Befoͤrderern.
WOllwuͤrdige/ Hoch Edle/ Geſtrenge/ Veſte/ hochgeehrte/ großguͤnſtige Herren/ Als bey dem hochtrawrigen Hintritt vnſers letzten in Gott ſehligſt ruhenden Landsfuͤrſten vnd Vatern/ Bogislai XIV. ich in der allgemeinen Lrawr auch mich gar perplex befand/ vnd mein Gemuͤhld auff die elende Zeit/ die vns druͤcket/ bald auff die vergangene alte gute Jahre/ darinn wir/ neheſt GOtt/ vnter dem Schatten des vhralten Pommeriſchen Regenten Stuels/ vns gar wol befundẽ/ bald auff andere Vmbſtaͤnde warff/ die man bey abgang ſolcher hohen Haͤupter pfleget in acht zunehmen/ da waren bey mir vnter andern dieſe Gedancken inſonderheit geſchaͤfftig/ nachzuforſchen/ wannenher doch der Vogel Greiff ins Wapen der Pommeriſchen Fuͤrſten/ die ſo viele Jahr dieſes Land/ biß auff beſagten hochſeligſten Herren/ woll vnd loͤblich beherꝛſchet/ gekommen ſey.
Vnd anfaͤnglich wuͤſte ich die Frage nicht gruͤndlich zubeantworten/ ob denn ein ſolcher Vogel in der Welt zufinden ſey/ der bey einem Adlerskopff vnd Fluͤgeln eines Loͤwen Leib/ Fuͤſſe vnd Staͤrcke hatte/ welchen Mantuanus alſo beſchreibet:
Nam Grips eſt animal duplex, aqvilamq́; figurat Pars prior; in Lybicum tranſit poſtrema Leonem.
Herodotus, Pauſanias, Cteſias, Ælianus, Mela, Solinus, Philoſtratus, Apulejus, Caſſiodorus, Claudianus, alle vornehme Leute vnter den Scribenten/ ſagen mit einem Munde Ja dazu.
Auch der alte Lateiniſche Interpres Bibliorum ſetzet die Greiffen vnter die vnreinen Voͤgel/ ob er wol dem Hebreiſchen Texte damit nicht gnug thut.
Vnd Origenes ſaget lib. 4. de principijs dazu.
Griphem, qvem nullus unqvam meminit vel audivit humanis animis ſuccumbere, manducari prohibet Moſes in Levitico.
Plinius da entgegen/ der fleiſſigſte vnter allen in Erforſchung der Natur/ hat von ſolch einem Vogel nichtes gewiſſes erfragen koͤnnen.
Darumb ſaget er lib. 10. c. 49. Griphos aurita aduncitate roſtri fabuloſos reor.
Der ander Plinius zu vnſer Zeit/ Ulyſſes Aldrovandus, wie auch Franzius in Hiſtoria Animalium tract. 2. cap. 28. giebet ſolcher Cenſur beyfall/ vnd nimbt deſſen Beweißthumb auß der Autorum Zweyhelligkeit.
Deñ etliche/ als Herodotus, Apulejus, Servius, ſagen/ das die Greiffen in den euſſerſten Europæiſchen Nordlaͤndern gefunden werden.
Cteſias vnd Ælianus meinen dagegen/ ſie ſeyn in Jndia:
Solinus ſetzet ſie in Scythia Aſiatica.
Jn dieſem aber ſind ſie eins/ das dieſe Wunder Voͤgel auff ſolchen Bergen ſich auff halten ſollen/ da viele ſchoͤnes Gold/ auch woll koſtbare Edelgeſteine/ gefunden werden/ welche ſie bewaren/ vnd wider jedermann/ vnd inſonderheit wider die benachbarte Voͤlcker/ die einaͤugige Arimaſpos/ verthedigen/ die doch nicht auff hoͤren/ des Goldes halben/ mit jhnen immerdar im Streit zu liegen. Aber alle dieſelbe/ ſo bißher die Welt zu Waſſer vnd Lande erkuͤndiget/ wiſſen nichtes von ſolchen Goldbergen im Norden/ haben auch weder ſolche Greiffvoͤgel daſelbſt/ noch jhre vermeinete Feinde/ die einaͤugige Arimaspos, irgendwo geſehen.
Ja es wollen auch noch dazu Matth.
Michovius in Sarmatia Aſiana, vnd J. Gorop.
Becanus in ſeinen Veneticis vnd Hyperboreis berichten/ das nicht allein kein Gold in den euſſerſten Nordlaͤndiſchen Bergen gefunden werde/ ſondern das auch das weitberuffene Riphæiſche vnd Hyperboriſche Gebirge ſich nirgends im Norden erblicken laſſe/ es moͤchte denn ſeyn/ was gemelter Goropius muthmaſſet/ das die Alten durch die Hyperboriſche Laͤnder das reiche Land Americam in der newen Welt verſtanden haben/ in welches ſie vber den Norden hin zu Lande haben reiſen pflegen/ vnd dannenher es das Hyperboriſche vnd Vber Nordiſche Land genennet.
Weiter ſind auch die Scribenten in Beſchreibung der Groͤſſe dieſer Voͤgel nicht eins.
Denn Cteſias ſagt/ ſie ſein ſo groß/ wie ein Wolff.
Philoſtratus giebet jhnen eines Loͤwen Groͤſſe. Joh. Mandevilla machet ſie noch groͤſſer/ vnd ſaget/ das ein Greiff mit ſeiner Staͤrcke vnd groͤſſe acht Loͤwen vnd hundert Adler vbertreffe/ vnd einen Reuter mit einem Pferde/ oder zwene zuſamengeſpannete Ochſen/ mit ſeinen Klawen in ſein Neſt wegtragen koͤnne.
Ælianus ſagt mit Cteſia, die Federn ſeyn jhnen auff dem Ruͤcken ſchwartz/ vnter dem Bauche roth/ in den Fluͤgeln weiß/ am Halſe blaw.
Pauſanias dagegen ſchreibet jhnen eine ſolche geſprengete Farbe zu/ als die Panterthiere haben.
Philoſtratus zeuget was ſonderliches/ vnd faſt das glaublicheſte/ von jhnen/ das ſie nicht Federn haben/ ſondern Knochen in den Fluͤgeln/ wie eine Fledermauß/ mit einem rothen Haͤutlein vnd Felle uͤbergezogen/ vnd das ſie deſſentwegen nicht hoch fliegen koͤnnen/ ſondern/ wenn ſie wider jhren Feind ſtreiten ſollen/ ein wenig in die Ruͤnde herumb fliegen/ vnd alſo jhrem Widerpart vber dem Kopffe ſchweben/ eben wie die vngehewre groſſe Struthiocameli auch jhrer Federn nicht zum fliegen/ ſondern zum geſchwinden lauffe gebrauchen.
Wenn man dieſe faſt widerſinnige/ vnd uͤbel zuſamenſtimmende Relationes anſiehet/ mag man wol billig an deroſelben Warheit zweiffeln.
Das iſt nicht ohne/ kan auch nicht ins Leugnen gezogen werden/ das/ wie alle lebendige Thiere vnter ſich etwas groſſes haben/ das inſonderheit die Wunderhand Gottes/ zu beſtetigung ſeiner Krafft/ gemachet hat/ als da ſind die Wallfiſche/ Elephanten/ Drachen/ alſo auch wol groͤſſere Voͤgel/ als etwa der Adler iſt/ gefunden werden.
Dannenher bezeuget Michovius/ der doch/ wie geſaget/ nichtes von den Greiffen helt/ vnd neben jhme andere/ ſo von den Moſcowitern geſchrieben/ das bey jhnen Voͤgel gefunden werden/ ſo zwar Adlers Geſtalt haben/ aber groͤſſer vnd grimmiger ſeyn/ vnd von den Moſcowitern Kreuzet/ von den Polen Bialozar/ genennet werden.
Raſis Arabs lib. 60. de avibus cap. 39. ſaget von den Mittagslaͤndern/ ſo jenſeit der Linie oder des Æqvatoris liegen/ das ſehr groſſe Voͤgel daſelbſt gefunden werden/ auß derer Federn man Koͤcher zun Pfeilen/ vnd auß den Klawen Gefaͤſſe/ darinn man allerley Sachen trage/ machen koͤnne.
Benjamin Tudelenſis, ein Spaniſcher nahmhaffter Jude/ der fuͤr 500. Jahren gelebet/ ſchreibet in ſeinem Hebræiſchen Itinerario, welches Ariæmontanus vertieret hat/ das an etliche Jnſuln am Koͤnigreich China bißweilen die Schiffe mit dermaſſen harten Winden angetrieben/ vnd daſelbſt von den ſtetswuͤtenden Wellen ſolcher geſtalt gehalten werden/ das kein Menſch jhnen zu huͤlffe kommen/ ſie auch fuͤr ſich ſelbſt keinen Rath finden koͤnnen/ vnd alſo verſchmachten muͤſſen: weil aber ſolches Vngluͤck die Schiffleute da herumb allezeit vermuhten muͤſſen/ als ſagt er/ das ſie immerdar etliche Ochſenheute bey ſich in den Schiffen fuͤhren/ vnd ſo ſie durch des Windes Gewalt an bemelte Oerter geſchlagen werden/ ſich in ſolche Ochſenheute vernehen/ ins Waſſer werffen/ vnd darin ſich ſo lange waͤltzen/ biß etliche groſſe Voͤgel jhrer gewahr werden/ ſie mit jhren Klawen ergreiffen/ vnd zur Speiſe auff das trockene Land tragen/ da ſie aber ſich alsdann auß der Haut herfuͤr zumachen/ vnd dem Vogel zubegegnen/ vnd jhme zuentkommen wiſſen.
Auch ſchreibet vor mehr als 300. Jahren Marcus Polus Venetus, ein glaubwuͤrdiger vnd in den weitabgelegenen Laͤndern wolverſucheter Seribent lib.
3. cap. 35. daß ein Vogel Ruch hinter Madagaſcarjaͤhrlich von Mittagwarts angeflogen komme/ der zwar Adlers geſtalt/ aber dabey ſo eine vaſtam molem habe/ deß ſein auffgethanes Gefluͤgel von einem euſſerſten theil zum andern wol ſechszehen Schrit groß/ vnd die Federn in den Fluͤgeln wol acht vnd mehr Schrit lang ſeyn/ vnd das er auch wol einen Elephanten bißweilen ergreiffe/ vnd wenn er jhn auß der Hoͤhe herunter geworffen/ vnd alſo getoͤdtet/ freſſe vnd verzehre.
Auch ſaget Boterus, das in Peru Geyere gefunden werden/ welche/ wenn ſie fliehen/ mit der breite jhrer Fluͤgel 18. Dodrantes beſpreiten.
Jn dem Diſcurs von dem Niedergaͤngiſchen Jndien nennet Johann Theod. Bry pag. 373. Condous/ eine art Voͤgel/ die vberaus gros vnd ſo ſtarck ſeyn/ das ſie nicht allein ein Schaff/ ſondern auch wol ein Kalb zerreiſſen vnd verſchlingen.
Ob man alſo wol zugeben muß/ das man ſolche faſt vnglaͤubliche groſſe Voͤgel an vnterſchiedlichen Orten der Welt ſindet/ welche von vielen Greiffe/ oder Greiffvoͤgel genant werden/ ſo bleibet doch gleichwol der Zweiffel/ ob Voͤgel irgend anzutreffen/ die ein halber Adler/ vnd ein halber Lewe ſeyn.
Die Natur ſpielet zwar ſehr in Zuſamenſetzung vnterſchiedlicher Arten der Thiere/ wie man denn findet Leoparden/ halb Lewen vnd halb Pantherthier; Maul Eſel/ halb Pferd vnd Eſel; Fiſche/ ſo an einem theil des Leibes Fiſche ſeyn/ am andern/ Menſchen/ Pferde/ Schweine/ Hunde/ Kaͤlber geſtalt/ auch wol Gefluͤgel/ haben.
Ob aber eines Vogels vnd eines vierfuͤſſigen Thieres geſtalt von der Natur an einem Geſchoͤpffe GOttes zuſamen gebildet ſey/ iſt faſt vngewiß.
Doch findet man hie auch Nachrichtung.
Denn ſo ſchreibet D. Leonhardus Rauwolff/ beſtalter Medicus in Augsburg/ in ſeinem wollgefaſſeten Reiſebuch/ im andern Theil/ cap. 8:
Zu Bagadet am Tigri iſt mir (anno 1573.) von einem Perſa angezeiget worden/ wie das der Sophy/ Koͤnig in Perſia, etliche Aingehuͤrn zu Samarcand vnterhalten ſolle: mehr in zweyen Jnſuln/ Alc vnd Tylos noch etliche Greiffen/ Alcra von jhnen genennet/ die jhme aus Africa vom Prieſter Johan ſeyn zugeſchicket worden.
Dieſe ſind vmb ein zimliches hoͤher vnd groͤſſer/ als die Lewen/ haben rothfarbe Koͤpffe/ krumme Schnaͤbel/ gefiederten Hals/ einẽ blutten Leib/ ſchwartze Fluͤgel/ wie ein Adler/ Fuͤße wie ein Drach/ vnd auch einen langen Lewenſchwantz/ ſein dem Fleiſch ſehr gefahr/ vnd weil ſie noch jung/ pflege der Koͤnig ſolche mit zufuͤhren/ welcher denn Luſts vnd Kurtzweil halb offt dahin ziehe.
Wenn ſie aber erwachſen vnd ſtarck werden/ halte er ſie an ſtarcken Banden vnd Ketten/ die jhnen vmb den Halß oder Kragen geleget.
Solchem hab ich deſter balder Glauben geben/ dieweil er auch hat von Baͤumen vnd Fruͤchten/ ſo darinnen wachſen/ ſonderlich aber denen/ deren Theophraſtus, vnd aus jhme auch Plinius gedenckend/ gewuſt zu reden.
Biß hieher die Wort Herren Doctoris Rauwolffs.
Jſt dieſe Relation war/ ſo iſt faſt nicht mehr an den Greiffen zu zweiffeln/ vnd moͤchte die Greiffenklawe paſſieren/ ſo zu Lumbley in Engelland ann. mdciv. vnſerm Hertzog Bogislao XIV. in ſeiner peregrination gezeiget iſt/ wie auch die/ ſo allhie in Stetin beim alten Grafen von Schlick/ vnd eine andere ſo võ Gor.
Becano bey der Koͤnigin in Hungern iſt geſehen worden/ imgleichen der gantze Greifenfuß/ ſo zu Pariß in einer Kirchen auffgehencket iſt/ davon gemelter J. Goropius Becanus lib. 9. Orig. Antuerp. ſchreibet: Pariſiis in ſacello Palatino vidi pedem ingentem ſuſpenſum, qui niſi omnino ater eſſet, aquilæ vel vulturis pedem referret, ſed tanta magnitudine exſuperat, ut ſi animal pro ratione ejus fingeretur, facile poſſet credi, vel maximum equum ab eo ſublimem rapi.
Aber die Poetiſche Gedichte/ als wenn ſolche Greiffe geitzig weren/ vnd das Gold auff hohen Bergen bewahreten/ vnd daruͤber mit den einaͤugigen Arimaſpis kriegeten/ werden billig an jhren Ort geſetzet/ weil ſie nicht wie die Wort lauten/ ſondern nach der heimlichen deutung zuverſtehen ſind.
Jmgleichen kombt mir nicht glaublich fuͤr/ daß/ wie der gemeine Mann dafuͤr gehalten/ vorzeiten in Pommern/ an den Ortern/ da jetzund Greiffswald/ Greiffenberg/ vnd Greiffenhagen ſtehen/ ſolche Voͤgel jhre Niſter gehabt/ vnd Jungen gehecket haben/ ſondern wie alle Thiere/ ſie moͤgen warhafftig in der Welt gefunden werden/ oder auch ertichtet ſein/ von den alten Weiſen Hieroglyphiſcher Weiſe/ damit etwas nach jhrer Natur anzudeuten/ gebrauchet ſein/ alſo ſind auch die Greiffen ein Bedeutungszeichen geweſen.
Der Loͤwe iſt warhafftig in der Welt/ wird aber nicht in Teutſchland gefunden/ da doch viele Fuͤrſtliche vnd Adeliche Haͤuſer ſein/ die jhn im Wapen fuͤhren.
Dagegen iſt kein zweykoͤpffichter Adler jemahln geſehen worden.
Noch fuͤhret jhn das Roͤmiſche Reich.
Es mag nun ein Greiff/ oder halber Adler vnd halber Loͤwe/ gefunden werden/ oder nicht/ ſo haben jhn die alte Nordlaͤnder/ vnd inſonderheit die Gothiſche vnd Wandaliſche Pommern/ vmb gewiſſer Vrſache gefuͤhret.
Vnd weil der Loͤwe vnter den vierfuͤſſigen Thieren/ vnd der Adler vnter dem Gevoͤgel/ gleichſam der Koͤnig ſein/ als haben ſie mit dem Greiffen/ wenn ſie jhn im Wapen gefuͤhret/ jhre Tapfferkeit/ geſchwindigkeit vnd Heldenmuth/ darin ſie Niemand etwas bevorgegeben/ bezeichnet.
Vnd ſolcher Nordlaͤndiſcher Greiff iſt den Griechen bald kund geworden/ inſonderheit weil ſie wuͤſten/ daß auch Apollini/ dem Vorſteher der Weißheit/ vnter den Heiden dieſer Vogel im Norden geheiliget war.
Vnd daß iſt ein ſtarcker beweißthumb/ daß vnſere alte Nordlaͤnder nicht ſo Barbariſch/ wild/ vnfreundlich vnd vngeſchicket geweſen/ wie man ſie außſchreyet:
Denn weil der Apollo/ den ſie fuͤr einen Gott der weißheit gehalten/ bey jhnen geweſen/ vnd von jhnen verehret iſt/ als werden zweifels ohne ſeine Kuͤnſte/ die er gelehret/ jhnen nicht verborgen geweſen ſein.
Welches auch dannenher war erſcheinet/ daß/ wie Jornandes zeuget/ Diceneus zu Syllæ Zeiten/ die Gothen in allerley Weißheit vnterrichtet hat.
Regnante in Gothia Sitalco, ſaget er/ Diceneus, cernens Gothorum animos ſibiin omnibus obedire, & naturale eos habere ingenium, omnem penè Philoſophiam eos inſtruxit.
Erat enim hujus rei Magiſter.
Nam Ethicam eos erudivit, ut barbaros mores ab iis compeſceret:
Phyſicam tradens, naturaliter propriis legibus vivere fecit, quas usq́; nunc conſcriptas Bellagines nuncupant: Logicam inſtruens, eos rationis ſupra cæteras gentes fecit expertos.
Practicam oſtendens, in bonis actibus converſari ſuaſit.
Theoricen demonſtrans, ſignorum XII. & per ea Planetarum curſus, omnemq́; Aſtronomiam contemplari edocuit.
Elegit ex eis nobiliſſimos prudentiores viros, quos Theologiam inſtruens, numina quædam & ſacella venerari ſuaſit, fecitq́; ſacerdotes, nomen illis Pileatorum contradens, reliquam verò gentem Capillatos dicere juſſit.
Decedente vero Deceneo, penè pari veneratione habuere Comoſicum, quia nec impar erat ſolertia.
Vmb dieſer Vrſache willen haben die Gothiſche Helden nicht vnbillig den Greiffen/ als typum generoſitatis, ſapientiæ & fortitudinis gefuͤhret.
Vnd was ſind die Ohren an jhren Greiffen anders/ als eine Lehre/ daß ein Regent nicht ſol aures hebetes haben/ ſondern bald mercken/ wannenher die Feinde oder andere Diebe einbrechen wollen? geſtalt dann auch Apollo ſelbſt/ vmb ſolcher Vrſache willen/ τετϱάωτος mit vier Ohren von den Lacedemoniern gemahlet iſt.
Was bedeuten die Greiffenfluͤgel vnd der Loͤwenleib anders/ als daß er ſol nicht allein eilfertig/ ſondern auch mechtig genug ſein/ den ſeinigen in jhren Noͤthen beyzuſpringen?
Was zeiget die ſchaͤrffe der Klawen anders an/ als daß er feſte halten ſol/ was jhme vertrawet iſt/ eben wie der ſcharffe Schnabel die Rache bedeutet uͤber die/ welche ſtraffwuͤrdig befunden ſind.
Das Gold/ daß die Greiffen/ laut der Poetiſchen Fabulen/ bewahren/ was iſt es anders/ als die Religion/ guter Zuſtand des Regiments/ loͤbliche Ordnung/ vnd alles das/ ſo vnter den Menſchen lieb vnd werth gehalten wird?
Das iſt es/ was Nic. Reuſnerus im 35. Emblemate geſetzet hat.
Qui putet? è puro Grips nidum conſtruit auro, Occupat & celſæ rupis in arce locum, Solus aves vincit cunctas qui naribus uncis, Quem Leo, quem Tigris, quem pavet acer equus.
Cujus ut è nido ſub rupem decidit aurum, Accola finitimi quod legit Indus agri.
Sic quos Heroas mundi rerumq́; potentes Sublimi magnus vult Deus eſſe loco, Imperij tueantur opes, ceu munera Divum, Participes alios ut ſimul eſſe velint.
Præſertim ſanctæ pietatis & artis alumnos Ingenuæ, per quos regna domusq́; vigent, Divitis hæc auri virtus eſt una, benigna, Qui proſunt aliis, mente juvare, bonos.
Daß iſt es auch/ was vorzeiten ein Poet/ in einem Carmine/ auff dz Pommeriſche Wapen geſchrieben/ welches Jch/ weil es nicht vneben iſt/ gantz hieher ſetzen wil:
Cur geris aligeros ſeptem, Dux inclite, Griphas?
Hi ſunt ſepteni fulgida ſigna ſoli.
Nam tot regna mihi, quot aves, ditione ſuperba, Hoc præter, quod habent Cruxq́; Leoq́; ſibi.
Cur fortes Griphes?
Melius quo fortia tentent.
Cur volucres?
Citius, quo juvat, usq́; volant.
Cur adeo erectis rimantes omnia collis?
Quod circumſpecta nil niſi mente gerunt.
Unanimes cur ſic?
Quod habent communia quæq;, Vel quod habent uno ſymbola nota ſono.
An parent aliis?
Excepto Cæſare nulli.
Alterius nunquam juſſa ſubire volunt.
Vni avium magni cur juncta eſt portio Rhombi?
Nempe etiam gelidis quod dominantur aquis.
Diſcolor unde aleæ junctim latrunculus hæret?
Seria ne tantum nos didiciſſe putes.
Cur leo magnanimus ſpeculatur mœnibus altis?
Urbibus & populis proſpicit ille ſuis.
Cuncta ſalutifero teſtantur ſubdita Chriſto: Hine eſt purpureis Crux ſociata Roſis.
Nun dieſe ſieben Pommeriſche Greiffen haben bey vnd neben jhren Pom̃eriſchen Landesfuͤrſten viele hundert Jahre gluͤcklich vnd wol jhre Loͤwenkraͤffte vnd Adleriſche Fertigkeit blicken laſſen.
Nun aber der letzte aus Fuͤrſtlichem Pommeriſchen Gebluͤte entſproſſene Landes Herr vnd Vater dahin iſt/ ſo hangen die Pommeriſche Greiffen fuͤr groſſer Betruͤbnuß jhren Kopff vnd Fluͤgel/ vnd ſind dermaſſen zugerichtet/ daß ſie faſt aller jhrer vorigen Wuͤrde vnd anſehen als beraubet ſcheinen.
Doch wiſſen wir/ daß derſelbe noch lebet/ der auch Todten erwecken/ vnd den Elenden aus dem Staube leicht erheben kan.
Deme muͤſſen wir die allgemeine Noth befehlen.
Er wird es woll machen.
Vnterdeſſen weil Jch eben die Pommeriſche Geſchichte auff die Zeit deducieret/ da der hochgemelte letzte Landesfuͤrſt den Weg alles Fleiſches dahin gegangen iſt/ als wil E. W. E. Geſtr. ich diſes Theil/ darin die gantze trawrige Cataſtrophe begriffen iſt/ vmb vieler bewuſten Brſachen vnterdienſtlich auffgetragen/ vnd conſecrieret haben/ nicht zweifflende/ es werden E. W. E. Geſtr. nichtes anders hieraus abnehmen/ als daß Jch ſo wol dem Vaterlande/ als abſonderlich E W. E. Geſtr. zu dienen ſtets bereitwillig wil erfunden werden.
E. W. E. Geſtr.
Vnterdienſtlicher Johannes Micrælius.
Johannis Micrælij Fuͤnfftes Buch Der Pom̃erſchen Geſchichten/ von der Kaͤyſerlichen Einquartirung in Pommern/ biß auff den Todt Bogißlai XIV. des letzten Hertzoges.
JN dem mdcxxvij. Jahr gehet dz Vngluͤck uͤber Pommern mit gantzer Macht an/ vnd ſiehet ſolch Land nun erſtlich den frembden Soldaten.
Der erſte Anſtoß war/ daß/ weil der Koͤnig von Schweden zwey Regiment zu Roß/ vnd eins zu Fuß in Mecheinburg/ vnd da herumb vnter Johan Streifen/ Maximilian Teufeln/ vnd Ketteritzen geworben hette/ vnd fuͤr ſolch Volck einen freyen Durchzug begehrete/ der Landesfuͤrſt verhuͤten muͤſte/ daß den Polen/ wider welche ſolch Volck ſolte gebrauchet werden/ keine Anleitung zur Feindſchafft gegeben wuͤrde.
Dannenher warden die Paͤſſe gegen Mechelnburg nach Notturfft beſetzet vnd bewahret.
Das newgeworbene Schwediſche Volck aber brach im Februario auff/ nam ſeinen Weg zwiſchen Pommern vnd der Marck hinauff/ kam uͤber die Oder/ erreichete Reez/ bemaͤchtigete ſich in eyl eines Paſſes bey Satzig/ vnd gieng gar gemaͤchlich von dannen nach Hammerſtein.
Weil ſie nun ſich auff dieſer Marche ſehr lange auffhielten/ kam endlich der Polniſch General Koniecpolßky wieder ſie an/ verſterckete ſeine Armee mit Siebentauſend Mann/ belagerte obgemeltes Staͤdtlein vnd das Schwediſche Volck darein/ vnd beſchoß es mit xviij. Stuͤcken.
Der Hunger trieb die Belagerten endlich zur Auffgabe/ vnd dieſelbe ſind mehrentheils in Polniſche beſtallung genommen/ die uͤbrigen troffen ſolch einen Accord/ daß ſie wieder die Cron nicht dienen ſolten.
Obriſte Streiff/ Teuffel vnd Ketteritz ſind gefangen geworden.
ANNUS 1627. 1. Drey Regiment Schwediſch Volck ziehen durch Pommern vnd werden von den Polen in Hammerſtein zum Accord gebracht.
2, Des Defenſion Werck des Landes wird fortgeſetzet.
Sub dato Wien an. 1626.
23. No. ad an 1627. 27.
Febr. & 5. Maij.
Da dieſes nun alſo fortgieng/ waren die Landſtaͤnde auß beyden Regierungen zu Stetin beyſamen/ beſchloſſen einhellig/ weil das Land vnd der Landes Fuͤrſt in Kayſerlichen Hulden/ wie ſolches auß Kayſerlichen Briefen kundig/ darin Pommern geruͤhmet vñ ſehr gelobet wird/ dz es ſich des Vnweſens im Nitderſaͤchſiſchen Craͤyſe gantz entſchlagen/ vnd in ſchuldiger trew vnd gehorſam kegen Kayſ.
Maͤyt: verblieben/ weil es auch mit benachbarten Koͤnigen vñ Fuͤrſten in guter Correſp ondentz ſtuͤnde/ vnd in allen Kriegshandlen ſich zu jederzeit neutral bezeiget hette/ das keine groſſe Krieges verfaſſungen fuͤr die Hand zunehmen ſey/ ſondern daß mans nur ſolte bey der Landfolge zu Roſſe vnd Fuß laſſen/ vnd dieſelbe mit etlichen Compagnien zu Roß vnd Fuß vnter Oberſten Claus Bruckhauſen vnd Adamus Glaſenappen zu des Landes beſſerer Verſicherunge ſtercken/ vnd die Paͤſſe moͤglichſtes fleiſſes verwahren.
Worbey zugleich etliche Kriges Commiſſarij/ als der Com̃enthuͤr zu Wildẽbruch Herr Volckmar Wolff Freyherr zu Putbuſch/ Matthias von Carnitz Decanus/ Andreas Borcke/ Vlrich von Schwerin/ vnd zwene auß den Staͤdten vorgeſchlagen ſeyn/ die nebenſt den Fuͤrſtlichen Raͤthen deß Krieges dir ectorium fuͤhreten/ vnd den Land Com̃iſſariis/ derer in jeder Regierung einer benennet iſt/ als Georg Krackaw in Stetiniſcher/ vnd Jochim Budde geweſener Fuͤrſilicher Marſchalck in Wolgaſtiſcher Regierung/ Ordinantz ertheileten/ auff daß dieſelbe mit den Diſtricten drauß communicierten/ vnd zu wercke/ ſo viel moͤglich/ alles was zu des Landes Schutz erſprießlich were/ beforderten.
Solches alles iſt auff einem andern allgemeinen Landtag zu Wollin beſtetiget/ vnd zu mehrer abhaltung der ſtreifenden Rotten beſchloſſen/ daß in jeder Regierung dc. Mußquetierer vnd alſo zwo Compagnien auff gemeinen des Landes koſten/ wie auch cc.
Mußquetierer auff der Stifts Staͤdte ſpeeſen ſolten vnterhalten/ vnd an die Graͤntze vnd Paͤſſe/ da es noͤtig/ verleget werden/ doch daß dabeneben alles andere Volck zu Roß vnd Fuß/ welchs zur Landfolge zurechen iſt/ in guter Bereitſchafft verbleibe: Auff dieſem Wolliniſchen Landtage iſt erſtlich Conſilium ſtatus zu des Vaterlandes allgemein beſten angeordnet worden.
Entzwiſchen war Herzogk Friederich von Hollſtein mit etlichem Kaͤyſerlichen Volcke/ vñ zwar x. Compagnien im anzuge/ dem Koͤnige in Polen wieder Schweden beyzuſpringen:
Vnd ob jhm wol auff den Schleſiſchen Graͤntzen vom Oderſten Baudiß bey Creutzberg etliche Faͤhnlein abgeſchlagen ſind/ ſo iſt er den noch des Ortts durchkommen/ vnd hat ſich bey der Koͤniglichen Polniſchen Armee eine zeitlang auffgehalten.
Weil aber daſelbſt eine Friedenshandlung durch die Staden auß Holland zwiſchen beyden Koͤnigen gepflogen ward/ als gab gemelter Herzogk von Hollſtein fuͤr/ das er zu der anderen Kaͤyſerlichen Armee/ die nun mehr in Mechelnburg vnd in der Marck lag/ vnd ſich zu Brandenburgk vnd herumb einquartieret hette/ ſtoſſen wolte/ vnd hielt deſſenthalben vmb Paß durch Pommern an.
Ob nun wol mancherley entſchuͤldigungen vorgeſchuͤttet wuͤrden/ ſo hat doch die Durchfuͤhrung durch Stetin muͤſſen geſtatet werden:
Vnd da nun dz Kayſerliche Hollſteiniſche Volck die Stadt Paſewalck erreichete/ blieb es daſelbſt liegen/ vnd dorfte nicht weiter gehen/ zum andern Keyſerlichen Volck zu ſtoſſen/ weil daſſelbige zu jhnen in dieß Land kam.
Damit aber gieng es ſo daher.
3.
Der Holſteiniſche Zugk durch Pommern vnd die Stadt Stetin.
4. Die Kaͤyſerliche Einquartierung in Pommern wird zu Frantzburg gewilliget.
Es befand ſich daßmahl der Landafuͤrſt Hertzogk Bogißlaff zu Wolgaſt/ vnd da jhme von etlichen eine Luſt gemacht ward/ ſich nach dem Fuͤrſtlichen Ambthauſe Frantzburg zu begeben/ iſt zwar ſolches von getrewen Leuten wiederrahten worden/ alß die wol bedachten/ daß ſolcher Ort nahe an den Mechelnburgiſchen Graͤntzen were/ vnd zu allerley anrennung bequem vnd gelegen/ vnd derwegen vors beſte vnd rathſambſte hielten/ daß ſich der Landesfuͤrſt in ſeine gewoͤhnliche Hoffſtadt naher Stetin begeben moͤchte.
Aber die Reiſe gieng deſſen vngeachtet fort/ vnd es befand ſich alßfort deſſelbigen Abends/ da der Fuͤrſt zu Frantzburg nur angekom̃en war/ zu erſt bey jhm Oberſte Leuͤtenampt Bindhoff/ dem folgete nach einer Stunde der Oberſte Goͤtze/ flugs in geſchwinder eile kam auch Feldmarſchall Hans Georg von Arnheimb hernach/ vnd begehreten alle im Nahmen des Kaͤyſerlichen Generaln/ des Herzogen von Friedeland/ in Pommern zehen Regimenter Kaͤyſerliches Volckes ein zuquartieren.
Ob nun wol die dabey neheſt geſeſſene Landſtaͤnde/ ſo theilß verhanden waren/ theilß noch dazu berufen wuͤrden/ dieſes nicht fuͤr rathſamb erachteten/ vnter andern inſonderheit darumb/ weil benachbarte Potentaten/ welche ſonſten keine Vrſache zur Feindſeligkeit an Pommern hetten/ hiedurch wider Pom̃ern etwas fuͤr zunehmen/ vrſach gewinnen wuͤrden/ ſohaben doch die benante Kaͤyſerliche Officierer den Landesfuͤrſten dahin mit guten Worten bewogen/ daß er in beyſein etlicher wenig Raͤhte die Einquartierung bewilligte/ vnd ſolches an die in Eyl naher Wollgaſt verſamlete Landſtaͤnde vermeldete/ mit begehren/ daß ſie zu verfaſſung gewiſſer Capitulation eylich kommen moͤchten.
Ob nun wol gemelte Raͤhte hoch beſtuͤrtzet waren/ ſo wol/ weil ohne der geſambten Landſchaft vorwiſſen vnd einrahten die Einquartierung gewilliget were/ alß weil das geſchrey vor gewiß lautete/ daß die zehen Regimenter/ jedes von drey tauſend Mann/ albereit an den Pommeriſchen Graͤntzen ſich befuͤnden/ ſo macheten ſie ſich dennoch auff den Weg.
Auff der einen Seyte betrachteten ſie des Kaͤyſers Macht/ vnd das man ſich wider ſeine Generaln nicht woll auff lehnen koͤnte/ auff der andern das Vnheil/ ſo auß dieſer Einquartierung/ ſo woll wegen der vngehaltenen Soldatesca/ als der benachbarten Koͤnige/ die hieruͤber ſehr wuͤrden gegen dieß Land alterieret werden/ herruͤhren koͤnte.
Der Kaͤyſerlichen Meinung war/ weil eben an itzo Frieden zwiſchen Polen vnd Schweden abgehandelt wuͤrde/ das im falle ſolcher vollentzogen wuͤrde/ daß Schwediſche Volck darauff dem Koͤnige aus Dennemarck moͤchte zugefuͤhret werden/ vnd wolten ſolches zuverhuͤten/ ſich der Pommeriſchen Laͤnder/ das ſie nicht moͤchten da herdurch brechen/ verſichern/ auch zugleich ein friſch Winterquartier erhalten/ vnd dabeneben die Seekanten vnd den Oderſtrom vor allem vnverſehenẽ Einfal wol verwahren/ weil ſie dafuͤr hielten/ es moͤchten ſich jhre Widerwertige ſolcher Plaͤtze bemaͤchtigen/ vnd dadurch den Krieg wider ſie mit mehrer Macht fuͤhren.
Der Pommern furcht aber war dieſe/ das ſo die Kayſerlichen einmahl den Fuß ins Land ſetzeten/ ſie ſich ſo feſte drin halten wuͤrden/ das ehe das Land wuͤrde zu grunde verderbet werden/ ehe ſie es verlieſſen:
Betra wreten dabeneben/ das die Krieges Officierer/ entweder nicht in acht nahmen oder anders deuteten/ was Kay. Mayſt. kurtz zuvor zugeſaget/ es ſolte beym General Feldhaubtman die gemeſſene verordnung gethan werden/ damit Pommern vnter Kayſerlichen Schutz ſicher bleiben/ vñ mit einiger vnnoͤtig- oder beſchwerlichen Einquartierung/ auſſer des Landes fuͤrſten willen/ oder auff allen ruſſerſten Nothfal/ nicht graviert oder beleydigt werden ſolle/ ſondern viel mehr der guthherzigen Bezeigung vnd real Demonſtration eines treweſten gehorſambs/ wircklichen Genieß empfinden moͤge.
Sub dato 1627.
5. Die Capitulation mit den Kaͤyſerlichen wird auffgerichtet.
Als nun die Landſtaͤnde/ ſo viele jhrer in kurtzer Zeit beyſammen ſein koͤnten zu Frantzburg erſchienen/ vnd nochmahln ſich auff vnterſcheidliche Kayſerliche Sincerationes beriefen/ vnd mit der hochbeſchwerlichen zumuthunge der Einquartierunge verſchonet zuwerden bathen/ ſo hat dennoch der Landesfuͤrſt nebeſt jhnen/ da Johann Georg von Arnheim auffempfangene Ordinantz ſo gar hart vnd einſtendig drang/ Kayſerl. Mayeſt. vnd den Generaln zu ſonderbahren gehorſamb vnd reſpect/ die angemuhtete Einquartierunge ſo weit geſchehen laſſen/ daß ſie den noch dero von Keyſerl. Mayſt. vnd dem Reich habenden Regalien/ Hoheiten vnd Gerechtigkeiten/ imgleichen ſeinen Erblaͤndern vnd Vnterthanen an derſelben Privilegien/ immunitaͤten vnd Freiheiten/ vnd den heilſamen Reichs vnd Crayßverfaſſungen vnabbruͤchig vnd ohnſchadlich ſey.
Vnd drauff iſt nun in einer gewiſſen Capitulation auff ſechs Wochen in xxxv. Puncten abgeredet vnd veraccordiert/ daß das Volck guter Juſtitz halben in die bemawrte Staͤdte verleget/ aber bey wehrender Einquartierung den Kirchen- Ceremonien vnd Gottesdienſte nichtes eingegrieffen/ ſondern menniglich bey dem heilſamen Religions vnd Prophan Frieden erhalten werde/ das dem Landesfuͤrſten an ſeiner hoheit/ Jurisdiction vnd Gerichten/ wie dañ auch der Vnterodrigkeit an dero Ordinari Gerichtsgewalt/ kein abbruch geſchehe/ das man kein ander Volck/ als Teutſcher/ oder ia mehrentheils Teutſcher Nation einquartire/ das die Direction/ Anordnung vnd Anweiſung der Quartiere dem Landesfuͤrfien frey bleibe/ daß die Reſidenzhaͤuſer/ alß die Staͤdte Stetin/ Wol gaſt/ Coͤßlin/ dann auch Damm/ wie auch die Tiſchguͤter vnd Fuͤrſtliche Empter/ vnd die Adeliche Ritterſitze/ vnd alle der Ritterſchaft Vnterthanen in Doͤrffern vnd offenen Flecken/ wie auch der Fuͤrſtlichen Officierer/ vnd anderer in der Kirchen Ordnunge befreyeter Perſonen/ ferners der Buͤrgermeiſter/ Raths Perſohnen/ Syndicorum/ Secretarien/ vnd Adelichen eigenen Haͤuſer/ oder Adelicher Wittiben Wohnungen in Staͤdten mit Volck nicht beleget/ noch mit einiger Einquartierung beleſtiget/ die Wildbahnen nicht verderbet/ den Commercien vnd ander Auß- vnd einfuhre keine hinderung gemachet/ alle gemeine Gebewde vnd namentlich Thuͤrne/ Mawren/ Waͤlle vnd Bruͤcken in jhrem ſtande gelaſſen/ vnd ohne des Landsfuͤrſten/ oder der Stadt vorwiſſen vnd mitbelieben/ nichtes daran gebawet oder niedergeriſſen werde/ daß die Armee auſſer Feindlicher gefahr an keinem Ort ſich ingeſambt einquartiere/ oder einge mein Lager begreiffe/ vnd daß die Buͤrger nicht diſarmiret/ noch den Staͤdten jhre Geſchuͤtze/ Gewehr vnd Munition genommen werde/ daß auch ein jedwedes Regiment oder Compagney/ vnd alſo ein jeder Soldate an dem jenigen/ was jhme zum vnterhalt/ laut einer beſonderen verzeichnus/ verordnet/ ſich contentiere/ kein Geld- oder andere exactiones uͤber den gemacheten vnterhalt fuͤrnehme/ keine Zeune oder Gebewde zerbreche/ keine Gaſterey in ſeinem Loſament habe/ nach neun Vhren auff den Abend alles Geſoͤfe einſtelle/ alles Pluͤnderens/ be ſchaͤtzung/ Nothzucht/ vnd ſchendung redlicher Weiber vnd dergleichen gewaltthaten ſich enthalte/ ohne Ehehaffte Vrſachen fuͤr die Thore hinaus weder reite noch lauffe/ noch den Landman mit gewaltſamen Einfaͤllen/ abnahme des ſeinigen/ Pluͤnderung vnd anderen Zwangsmitteln beleidige.
Jtem daß man mit der Einquartierunge ohne des Landesfuͤrſten vorwiſſen vnd beliebung keine enderung mache/ vber die vorige Anzahl der Einquartiereten keine andere herein verſtate/ den Droß an Weiber vnd Geſinde vnd Bagagie Pferden fuͤr der Einquartierung abſtelle/ die Stadtthoͤre/ da Kaͤyſerliche Guarniſonen ſein/ mit zweyen Schloͤſſern verwahre/ vnd zu dem einen dem Kaͤyſerlichen Officierer/ zu dem andern dem Elteſten oder Worthabenden Buͤrgermeiſter den Schluͤſſel laſſe.
Endlich daß die Stetiniſche Landſchafft dieſer Capitulation/ wann ſie ſich darzu verſtehen werde/ in allen Clauſulen vnd Puncten genieſſe/ auch wenn durch andere Landſtaͤnde/ ſo bey dieſer Capitulation nicht verhanden/ bey obigen allen etwas wuͤrde erinnert werden/ ſolches alles zuordnen frey vnd vnbenommen bleibe.
6.
Die Staͤdte vnd inſonderheit Stralſund bemuͤhen ſich die Einquartiꝛung/ der Soldaten/ ſo bey jhnen alleine liegen ſolten/ zuverbitten.
Ehe aber dieſe Capitulation geſchloſſen ward/ haben die anweſende Staͤdte/ ſo nun erſtlich mercketen/ das alles Kriegsvolck bey jhnen logieren ſolte/ ſolches zuverbitten ſich bemuͤhet/ inſonderheit proteſtireten die Stralſundiſche Abgeordnete dawider/ mit vermelden/ das vermoͤge jhrer habenden Privilegien vnd Freyheiten man jhnen keine Einquartierunge anmuthen koͤnte.
Aber es iſt dagegen eingewand/ daß durch ſolche Manier der Einquartierung der Soldat beſſer koͤnte in Diſciplin gehalten werden/ vnd die Laſt vnterdeß von denſelbigen/ bey denẽ die Soldaten nicht logierten/ mit gleichfoͤrmiger Contribution getragen wuͤrde.
Ob nun wol hierin endlich die andere Staͤdte ſich muſten finden laſſen/ ſo haben deñoch die Stralſundiſche bey Obriſtem Arnheimb eine ſolche Antwort erlanget/ wann ſie etwa cl. tauſend thaler/ wie Roſtock/ bieten wuͤrden/ daß ſie vielleicht moͤchten von der Einquartierung befreyet bleiben:
Weil aber die Direction der Einquartierung beym Landsfuͤrſten ſtand/ vnd demſelben von dem von Arnheimb gelaſſen ward/ hat es jhme rathſamer gedeucht/ die Stadt Stralſund/ weil ſie pro quota, vnd ſo viel jhr auff jhr theil zu kommen moͤchte/ contribuiren wolte/ wider Einquartierung der Kaͤyſerlichen Armee zuverbitten/ als zuvergoͤnnen/ daß ſie à part mit Obriſtem Arnheimb tractierete.
7. Die Kaͤyſerliche Regimenter zie-
Hiemit iſt nun die vn verhoffte zuſam̃enkunfft zu Frantzburg geendet/ vnd iſt daß Kaͤyſerliche Volck uͤberall in Pommern eingefuͤhret/ vnd in die Quartier verleget.
Vnd ob wol der Landes fuͤrſt neben ſeiner Landſchafft mit vielen Gruͤnden dargethan/ daß nicht mehr/ als acht Regimenter/ ohne der Kaͤy.
Armee ſonderlichen ſchaden vnd verderb des Landes/ zuvnterbringen ſeyn/ ſo iſt doch ſolches nur biß auff Kaͤyſ. Mayt. oder des Generaln Ordinantz angenommen/ vnd ſind alſo xxxiij. Compagnien des Feldmarſchalls Arnheimbs/ Duca Savelii/ Hertzog Julij Heinrichen zu Sachſen/ Graff Meroden/ Obriſten Sparren in Vor Pommern/ xxxd. Compagnien des Hertzogen zu Hollſtein/ Verdugo/ Pallanten vnd Goͤtzen in Ruͤgen:
lv.
Compagnien des Generalen/ Tieffenbaches/ Marando/ Schlickens/ Piccolomini/ Hertzog Frantz Albrechten/ Donaws/ Damnitzen in Hinter Pommern verleget.
Den Vnterhalt anreichende/ war der in ſolch einem Anſchlage/ dz nebenſt Koꝛn/ Haber/ Futter/ Fleiſch/ Bier/ vnd Brodt/ ſo taͤglich den Compagnien muſte gereichet werden/ uͤber xxxviij. tauſend Reichsthaler baar Gelt Monatlich muſten außgezahlet werden.
Vnd der Hertzog ließ durch gewiſſe Commiſſarios allenthalben gute Proviſion zu vnterhalt der Soldateſca machen/ vnd bey jedem Quartier Commißhaͤuſer anrichten/ damit ja nicht in mangelung guter Ordinantz zu des Landes Ruin anlaß gegeben wuͤrde.
Damit aber ein jeder wuͤſte/ was er zu vnterhaltung des Kaͤyſ. Kriegesvolcks herſchieſſen ſolte/ als ſind in beyden Regierungen/ wie auch im Stifft/ im Decembri abſonderliche Landtage außgeſchrieben.
Jm Wolgaſtiſchen iſt beſchloſſen/ daß/ weil man eine uͤberauß groſſe/ vnd dieſen Landen faſt vnertraͤgliche Zulage in geſchwinder Eyle zuſammen bringen muͤſte/ ſolche buͤrde aber durch die hiebevor uͤbliche Wege zucontribuiren nicht zuerheben/ ein gemeiner Pfenning zuſammen gebracht wuͤrde/ alſo daß nicht allein ein jeder von allem ſeinem Haab vnd Guͤtern zwey von hundert/ vnd die an jhren Guͤtern nicht fuͤnffzig guͤlden zuſtewren hetten/ ein gewiß Kopffgeld/ als eine Mansperſohn xij. ſchill. eine Fraw viij. ein Kind iv. erlegete/ ſondern daß auch die Tranckſtewren vnd Zulagen von etlichen Kauffmans Wahren/ dann auch ein gewiſſes von allem Viehe gefordert wuͤrde.
Jm Stetiniſchen aber ward geordnet/ daß die alte Manier zuſtewren beybliebe/ vnd die Ritterſchafft fuͤr die vnvermoͤgene Bawren die Stewren richtig machete/ vnd was man damit nicht heben koͤnte/ mit Tranckſtewren/ Collecten auff Wahren vnd Victualien/ vnd einer allgemeinen Capitation oder Kopffgeld erſetzete.
Jm Stifft muſte ſich auch ein jeder hart angreiffen.
Doch wuͤrden hierbey zierliche vnd foͤrmliche proteſtationes eingeleget/ auch gewiſſe Reverſalen herauß gegeben/ daß ſolche bey gegenwertiger euſſerſten Noth angeordnete newe Contributionmittel zu keinẽ Zeiten zur Conſequentz gezogen werden/ oder ſonſt der Landſtaͤnde Privilegien præjudicierlich ſeyn ſolten.
hen in Pommern an/ vnd es wird jhnen reiche proviſion gemachet.
8. Handlung mit Stralſund
Jn dieſen Landtaͤgen hat Strallſund auch bewilliget/ mit in den Landkaſten zu contribuieren/ vnd nichtes deſtoweniger zu verſicherung jhrer Stadt etliche Soldaten werben laſſen.
Es iſt aber bald darauff Oberſter Sparre mit Briefen des Feldmarſchallen Araheimbs (ſolchen Titul hat er nach erhaltener Pommeriſcher Einquartierunge erlanget) in Stralſund ankommen/ vnd hat begehret/ keine Schiffe noch Saltz von der Stadt abzufuͤhren/ vnd zu behuͤlff der Kaͤyſerl: Armee cl. tauſend Reichsthaler/ vñ davon als bald l. tauſend zuerlegen/ oder im widrigen fall zuerwarten/ daß Colonel Torquato Conty mit iij. tauſend vnd d. Wallonen/ auch Jſolano vnd Colonel Droga mit md.
Crabaten nebenſt noch anderen m. Mußquetierer auff jhre Stadt zuziehen wuͤrden.
Auff ſolch ein bedrewliches Anmuthen both dieſe Stadt erſtlich weniger/ endlich xxx. tauſend thaler/ vnd verglich es dahin/ daß ſie wegen endlicher abhandlung an den Feldmarſchall naher Prentzlow ſchicken wolte.
Ließ es gleichwol erſtlich an der.
Landesfuͤrſten gelangen/ beſchwerete ſich/ daß ſie mit Contribution in den Landkaſten/ vnd abſonderlicher Zahlunge eines ſo groſſen Geldes an die Kaͤyſerlichen/ nicht koͤnne zugleich beleget werden/ berichtete dabeneben/ das ja daß gantze werck der Einquartierunge von dem Feldmarſchalck ſelbſt S. F. G. in die Haͤnde zu Frantzburg geſtellet were/ vnd daß derowegen ſie/ die ſich der Capitulation vnd Landtags abſcheiden gemeß gehalten/ vnd ſchon ein anſehenliches contribuiret hetten/ nicht koͤnten von jemand anders vmb eine ſo hohe Summa beſprochen werden/ bedingeten auch/ wo ſie ja ſolten dem Feldmarſchalck/ von ſolcher hohen forderung etwas erlegen/ das ſolches ſolte dem gantzen Lande zu huͤlfe vnd zur bezahlunge der darin einquartiereten Armeen angewendet werden.
Weil nun auch eben von der Stadt Stetin vnd dem Land Ruͤgen faſt gleichmeſſige klagen einkamen/ hat der Landesfuͤrſt in einem ſchreiben an den Feldmarſchall gelangen laſſen/ das jhme ſolche vnd andere an ſeine gehorſame Staͤdte vñ Vnterthanen beſchehene anmuhtungen/ ſo dero mit hand vnd Siegel vnd tewren Adelichen verſprechen beſtetigten Capitulation ſchnurſtracks zu wieder liefen/ vnd ohne Vorwiſſen Kaͤyſerl. Mayſt. geſchehen/ gantz befrembd fuͤrkommen/ vnd hat begeret/ von ſolchem anfordern in vnterſchiedlichen Puncten/ ſo wol wegen der Stadt Stralſund/ als Stetin vnd Ruͤgen/ abzuſtehen/ vñ nicht zuverhengen/ das dadurch die arme Vnterthanen ins euͤſſerſte verderben geſtuͤrtzet wuͤrden.
Der Feldmarſchall wandte dagegen ein/ ob er ſchon hette geſchehen laſſen/ das Stralſund zur Landſtewer mittragen huͤlfe/ daß er nichtes deſtoweiniger ſich die Contribution/ ſo der General von jhr begeren wuͤrde/ oder in verweigerung derſelben/ die Einquartierung vorbehalten hette.
Vnd weil gemelte Stadt ſich zu demſelben verbunden hette/ was die Stadt Roſtock thun wuͤrde/ als muͤſte er die Regimenter/ ſo ſonſten von der abſonderlichen Stralſundiſchen Contribution ſolten vnterhalten werden/ als fort anmarchieren/ vnd in Stralſund ſich einquartiren laſſen.
Nun waren zwar/ als zu Frantzburg die Einquartierung in Stralſund inſtendig begeret ward/ zwiſchen dem Feldmarſchall vñ der Stadt vorſchlege geſchehen/ aber die Stadt meinete/ weil folgigen davon abgewichen/ vnd das gantze werck vnd die Direction vnd anordnung dem Landesfuͤrſten von dem Feldmarſchall ſelbſt vberlaſſen/ vnd alſo die Stadt zur gemeinen Landſtewr pro quota verbunden were/ daß der Feldmarſchall keine abſonderliche Contribution mehr forderen koͤnte/ Geſtand dabeneben nicht/ daß ſolche abſonderliche Contribution vorbehalten/ noch Stralſund zu deme/ was Roſtock thun werde/ verbunden were/ vnd wolte alſo/ nicht was gehandelt/ ſondern was geſchloſſen/ anſehen.
Vnd da ſie durch jhres mittels Perſonen zu Prentzlow bey dem Feldmarſchall wegen verſicherung vnd der gefoͤrderten Geldſummen tractieren ließ/ wandte ſie ſtandhafftig fuͤr/ daß ſie beydes nicht leiſten koͤnte/ vnd zugleich der Kaͤyſerlichen Armee eine ſo hohe Poſt Geldes herlangen/ vnd in den Landkaſten contribuiren.
9. Das Vngluͤck in Pommern gehet an/ vnd der Wirth wird võ Gaͤſte verzehret.
Hiemit endigte ſich daß Jahr/ aber daß Vngluͤck in Pommern gieng an/ vnd ob wol der Landsfuͤrſte Marcus von Eickſtedten/ vnd noch einen ſeiner Rhaͤte/ nochmahln zu Kaͤyſ. Mayt. alßfort abfertigete/ vmb remedierung anzuhalten/ ſo wuͤrden nichtes deſto weniger auß den ſechs wochen/ die anfaͤnglich zur Einquartierunge begehret waren/ mit vnaußſprechlichem verderb aller Einwohner/ gantzer drey Jahr/ vñ es ward der Wirth von dem einquartiereten Gaſte gantz verzehret.
Viele Staͤdte zwar bemuͤheten ſich ſehr/ die Einquartierung von jhren Mawren abzuwenden/ mit erbieten/ die jhnen aſſignirete Soldateſca in jhren Doͤrffern einzunehmen/ vnd ſie nothduͤrfftig zuvnterhalten.
Aber ſie muſten alle/ die wenig oben benante außgenommen/ wegen angezogener Vrſache/ weit auffgethan werden.
Vnd ob wol Stargard/ als die jhr kuͤnfftiges Vngluͤck gleichſamb vorherſahe/ inſonderheit ſich hart hielt/ vnd beym Lands fuͤrſten beweglich anhielt/ jhnen fuͤr anderen Staͤdten eine Gnade wiederfahren zulaſſen/ ſo koͤnte dennoch der einmahl gemachete Schluß nicht geendert werden/ vnd muſten ſie nur Obriſten Piccolomini/ einen Jtaliener/ mit acht Corneten/ einnehmen/ der ſich alßfort der Stuͤcken oder Geſchuͤtz der Stadt bemaͤchtigete/ vnd die Stadt nach ſeinem belieben beſetzete.
Worbey dieß alßfort fuͤrgieng/ daß als ein Cornet einen Zanck mit einem Buͤrger anrichtete/ vnd druͤber in einem Tumult von den Nachbawren erſchlagen ward/ der Stadt die Schluͤſſel zun Thoren genommen/ vnd die Buͤrger in x. tauſend Reichsthaler vom Piccolomini verdammet wuͤrden.
Es ſind ſonſten geſtorben Andreas Borcke/ Landraht/ Gerſon Puttkamer/ der Hertzogin von Croja Hofemeiſter/ Georg vom Rein/ Fuͤrſtlicher Jaͤgermeiſter/ Hans Adam von der Oſten auff Woldenburg/ Plato/ Witzmitz/ Erbſeſſen/ Jochim Schwellengreber Buͤrgermeiſter zu Stetin vnd Chriſtoff Splitſtoͤſſer Buͤrgermeiſter zu Golnaw vnd Gerichts Advocat/ wie auch Thomas Koͤppen Advocatus/ vnd der Graffen von Eberſtein Cantzler. D. Deſiderius Conſtantinus Oeßler vieler Furſten Leib Medicus/ ein ſehr beruͤmbter geſchicketer Mann/ hat auch die Welt geſegnet.
Sein Vater D. Jacobus Philippus Oeßler war erſtlich Fuͤrſtlicher Mecheinburgiſcher Rhat/ darnach Fuͤrſtlicher Pommerſcher geheimbter Rhat vnd Cantzler.
Sein Großvater D. Jacobus Oeßler Maximiliani I. des Roͤmiſchen Kaͤyſers Hoffrhat:
Der Elter Vater D. Jacobus Oeßler/ Medicus in Schwaben.
Er ſelbſt aber hat keine Soͤhne nachgelaſſen.
Dañ ob er wol zweene/ als Philippum vnd Chriſtophorum/ gezeuget/ ſo ſind ſie doch/ als ſie nunmehr wolerwachſene vnd wolgelarte Studioſi geweſen/ vor dem Vater bald auffeinander dahin geriſſen worden.
Auch iſt Juͤrgen Manteuffel/ ein Junger von Adel/ in einem Scharmuͤtzel mit einem anderen Manteuffel vnd einem Glaſenappen/ beym Trunck zu Stetin erſtochen.
Es iſt auch im xlij. Jahr ſeines Alters geſtorben M. Caſparus Bruͤlovius/ von Pyritz buͤrtig/ ein trefflicher Poet/ vnd vornehmer Mann vnd Profeſſor in der Academij zu Straßburg/ da er inſonderheit wegen der ſchoͤnen Comædien/ ſo er faſt jaͤhrlich auß ſeiner eigenen invention exhibieret, ſehr beruͤmbt geweſen/ vnd ſeinen Landesleuten groſſen favor jederzeit bewieſen hat.
10. Es ſterben Andreas Borcke/ Gerſon Putkamer/ Georg vom Rein/ Hans Adam von der Oſten/ Jochim Schwellengreber/ Chriſtoff Splittſtoͤſſer/ Thomas Koͤppen/ D Conſtantinus Oeßler M. Caſparus Brulovius.
11. Was ſich auſſer Landes begeben.
Jn der Nachbarſchafft/ als in Preuſſen/ gieng es auch ſcharff daher.
Dann als die Polniſchen ſich Pautzigk vnd der Mewa wider bemaͤchtiget hetten/ kam der Koͤnig in Schweden auffsnewe mit friſchem Volck an/ verſuchete es wider die Dantziger auff mannicherley art/ traff auch mit dem Polriſchen Volck zu vnterſchiedlichen mahlen/ als bey Grebin vnd Dirſchaw/ vnd brachte ſie zwar aus dem Felde/ ward aber zweymahl druͤber hart vnd gefehrlich verwundet.
Jn Schleſien halten ſich anfaͤnglich die Weymarſchen noch tapffer/ muͤſſen endlich/ inſonderheit/ als Johann Ernſt Hertzog zu Sachſen Weymar/ wie geſaget/ geſtorben/ den Friedlandiſchen weichen.
Jn Weſtphalen/ Braunsſchweig vñ Luͤneburg gehet der Krieg zwiſchen dem Koͤnig in Dennemarck/ welcher nunmehr den Marggraffen von Durlach vnd den alten Grafen von Thurn/ die aus Savoyen vnd Jtalien zu jhme kamen/ in dienſt genommen/ vnd den Kaͤyſerlichen noch immerfort/ vnd die Tylliſche ſetzen bey Boizenburg uͤber die Elbe/ bringen Hertzog Friederich von Hollſtein auff jhre Seyte.
Jn Schleſien werden auch alle Orter vom Wallenſteiner den Koͤniglichen Officierern Baudiß/ Holcken vnd Rantzow wider abgenommen/ vnd ſie bey Bernſtein von Graff Merode geſchlagen.
Auch muͤſſen die Koͤnigliche die Marck Brandenburg reumen/ weil Hertzog Georg zu Luͤnenburg mit etlichen Kaͤyſerlichen Voͤlckern uͤber die Havel ſetzete/ vnd Havelberg vnd Brandenburg beſetzete.
Dann der Churfuͤrſt von Brandenburg hette ſich nunmehr erkleret/ in Kaͤyſ. Mayt. de votion zuverbleiben.
Alſo fuͤhret der Marggraff von Durlach daß Koͤnigliche Volck in Mechelnburg/ nimt die Jnſull Poͤlein.
Tilly aber vnd Wallenſteiner bringen jhre Voͤlcker zuſamen/ fallen in Stormarſen vnd Hollſtein mit groſſer Macht/ vnd von dannen als der Graff von Schlick des Marggraffen von Durlach Volck bey Alberg gantz in ſeine gewalt gebracht/ iv.
Schleßwyck vnd Juͤtland.
Jnſonderheit iſt mercklich/ daß der Berg Veſu vius in Apulien/ der zun Zeiten Titi vnd Severi/ wie Dion meldet/ eben wie der Berg Aetna/ Fewr außgeworffen/ durch ein Erdbeben ſich angezuͤndet/ vnd feine Staͤdte zerſchmettert/ vnd den Fluß bey Capirolen erſtlich etliche ſtunden verſencket/ hernach mit groſſer menge brennendes Waſſers herfuͤr gegeben/ vnd uͤberall groſſen ſchaden gethan/ vnd woll xvij. tauſend Menſchen verderbet hat.
Der Duca di Mantua iſt todtes verfahren/ vnd hat ſeinen Vetter/ den Duca di Niveris zum Erben verlaſſen.
Da alſo die gantze Welt vnruhig war/ hat dennoch in Stetin fuͤr die auff wachſende Jugend ein guter Blick ſich herfuͤrgethan/ vnd weil M.
Valentinus Loleius nunmehr bey funfftzig Jahrẽ der Stadtſchulen fuͤrgeſtandea/ vnd das lxxxj. Jahr ſeines Alters erreichet hette/ iſt erals ein emeritus vnd rudedoniereter Senior mit ſonderbahren Ceremonien/ darin jhme ein Lorberkraͤntzlein/ mit etlichen Roſenobeln verſetzet/ durch die dazu außgekleidete Muſas vnd Apollinem/ auff ſeine grawe Haar geſetzet ward/ in einem Volckreichen Auditorio/ ſeines Dienſtes erlaſſen/ vnd nach deme M. Johannes Micrælius an ſeine ſtatt von der Profeſſion am Fuͤrſtlichen Pædagogio beruffen vnd inſtallieret war/ hat man die Operas Scholaſticas auffs newe uͤberſehen/ verbeſſert/ vnd alſo daß gantze Schuel Corpus beſter moͤgligkeit nach gefaſſet/ vnd mit bequemen Legibus vnd Satzungen verſchuͤrtzet/ auch folgends daß Schuelgebewd durch eine freywillige Stewr etlicher der Schulen wol affectioniereter Leute beſſer außſtaffieret/ vnd das groſſe Auditorium auff der Zelle mit Gemelden vnd newen Fenſtern renovieret/ vnd druͤber durch einen ſonderlichen Actum Oratorium/ darin die an den Waͤnden gemahlete Bilder in gleichmeſſig gekleideten Perſonen fuͤrgeſtellet wuͤrden/ die Encænia celebrieren laſſen.
12. Die Stetiniſche Stadt Schnie wird nach erlaſſung des Emeriti Rectoris/ mit newen Satzungen beſchuͤrtzet.
ANNUS 1628. 1. Zu Wien wird remedierung der uͤbermaͤſſigen Einquartierung geſuchet.
Jm Außgang voriges Jahres hette der Landsfuͤrſt aus Pommern/ wie geſagt/ zwene ſeiner vornehmen Raͤhte naher Wien abgefertiget/ vmb abfuͤhrung des ſovbel gediſciplinieretẽ Volckes/ oder milderung der Einquartierung/ anzuhalten.
Dieſelbe hette auch an Kaͤyſerl. Mayſt. Churfuͤrſtliche Sachſiſche Jnterceſſionales mit auff dem Wegk genommen/ daß doch dem Hertzogen/ weil er nach dem Exempel anderer Oberſaͤchſiſchen Crayßſtaͤnde/ laut des auff dem im Jahr mdcxx zu Leyptzigk gehaltenen Craͤyßtage gemachten/ vnd von Kaͤyſerl. Mayſt. approbiereten Schluſſes/ die gantze Zeit der Kriegsempoͤrung in vnverweißlichen terminis geblieben/ alle Vniones/ verbuͤndnuͤſſen/ vnd dergleichen Newerungen/ euſſerſt vermitten/ was auch von Kaͤyſerl. Mayſt. vnd Craͤyßoberſten wegen verſicherung der Pommerſchen Frontieren/ Paͤſſe/ vñ Meerporten befohlen/ mit allem getrewen fleiſſe verrichtet/ vnd groſſe Speeſen drauff gewand/ remediernng der vbermaͤſſigẽ Einquartierung/ dardurch ſeine Lande mit xiij. Regimentern vnd vbermaͤſſigen groſſen Troſts gantz vberſchwemmet/ aller Handel der Oſtſee geſperret/ kein Fuͤrſtlich Ampt frey gelaſſen/ vnd der Hertzogk ſelbſt gleichſam in der Reſidentz Stadt blocquiret/ vnd vbeler/ als die zun Waffen wider Kaͤyſerl. Mayſt. gegriffen/ tractiert wuͤrde/ moͤchte ertheilet werden.
Hierauff iſt dieſe Kaͤyſerl. Antwort geworden/ daß Kaͤyſ. Mayſt. an dem vbelen verhalten der Soldatesca einen vngnedigſten Mißfallen trage/ vnd Befehlich ertheilen wolle/ das etliche Regimenter abgefuͤhret/ vnd die jenigen/ ſo des Feindes einbruch zuverhuͤten/ nothwendig im Land bleiben muͤſſen/ in beſſerer Diſciplin gehalten wuͤrden.
Vnterdeß aber ward die Stralſundiſche Handlung von allen ſeiten ſehr ſchwer gemachet.
Der Feldmarſchall Arnheimb fertigete Obriſten Sparren an die Stadt ab/ ließ es ſich befrembdlich vermercken/ das mit Trummelſchlagen Volck geworben/ Koͤnigliche Daͤniſche Officirer vnd Soldaten angenommen/ newe Wercke an der Stadt feſte angerichtet wuͤrden.
Begehrete ſolches alles ein zuſtellen/ etliche Schwediſch ſtuͤcke/ die aus Luͤbeck hinein gebracht/ in Arreſt zu behalten/ vnd vier andere ſtuͤcke der Kaͤyſerlichen Armee zu vberlaſſen/ vnd folgendes Tages ix. Tauſend Reichsthaler zuerlegen.
Sie aber drinnen erklereten ſich folgender maſſen/ daß ſie zwar Soldaten vor deme/ aber in den nechſten wochen nicht mit Trommelſchlagen geworben/ daß es auch kein Daͤhniſch Volckwere/ ſo ſie vnterhielten/ ſondern welches ſie nach der Stadt gelegenheit an dieſem Orth der euͤſſerſten Graͤntzen des Roͤmiſchen Reiches/ nach begehren Jhr Kaͤyſerl. Mayſt. vnd des Landesfuͤrſten/ zu des Roͤmiſchen Reichs Nutzen/ angenommen hetten.
Vnd in ſolcher Meinung continuierten ſie auch/ vnd behielten die Wercke an der Stadt in jhrem Weſen.
Die eiſerne Stuͤcke/ ſo aus Schweden in jhre Stadt von Luͤbeck/ an der zahl xxxiij. angekommen/ weren Kaufmans Guͤter/ vnd weil die Stadt etlicher beduͤrftig/ hette ſie etliche an ſich gekeuffet/ vnd ſie koͤnten keines von jhren Stuͤcken/ wo ſie jhre Stadt nicht entbloͤſſen wolten/ entrahten.
Erboten ſich vnterdeß die ſchon gebotene xxx. tauſend Reichsthaler zuerlegen/ wenn ſie nur/ laut Prentzlowiſcher Handlung/ von der Einquartierung/ vnd dergleichen beſchwerung/ verſichert wuͤrden.
2. Die Stralſundiſche Handlung wird auff allen Seiten ſchwer gemachet.
3.
Der Denholm fuͤrm Sund wird vom Kaͤyſ. Feldmarſchall befeſtiget.
Vnd da noch weiter zu Greiffswald uͤber dieſen Punct gehandelt/ vnd die gantze Summa der Gelder/ ſo die Stadt der Kaͤyſ. Soldateſca erlegen ſolte/ auff lxxx. tauſend Reichsthaler/ auff drey termin zuzahlen/ gebracht ward/ gelangete der Feldmarſchall in Ruͤgen an/ ſetzete von dannen mit etlichen Officirern/ Jngenieuren vnd Soldaten auff den Denholm an/ ſo ein klein Jnſulchen iſt nahe bey der Stadt/ vnd befeſtigte ſolchen Ort in geſchwinder Eyle.
Ob nun wol fuͤnff Buͤrger abgefertiget wuͤrden/ ſolches/ als daß nicht wider außwertige Gefahr vnd Einbruͤche/ ſondern wider die Stadt angeſehen were/ zuverbitten/ ſo haben ſie doch den Feldmarſchallẽ/ als der vor jhrer Ankunfft ſchon verreiſet war/ vnd hinter ſich Obriſten Goͤtzen auff dem Denholm gelaſſen hette/ nicht antreffen moͤgen/ vnd ſind auff dem Denholm angehalten worden.
Deßwegen legeten nun die Buͤrger etliche Schlupen vnd Schiffe vmb daß Jnſulchen/ die Anfuͤhrung mehres Volckes vnd anderer Kriegesbereitſchafften zuverwehren.
Haben auch einen Freyherrn von Starrenberg/ der Proviant/ Lunten vnd andere Munition hinauff bringen wolte/ auffgefangen/ vnd in die Stadt gefuͤhret.
4. Vergleichung zwiſchem dem Feldmarſchall vnd Strallſund auff vnterhandlung des Landes fuͤrſten.
Als dieſes alles dem Lands fuͤrſten hinterbracht ward/ hette er leichtlich abzunehmen/ was aus dieſem Fuͤncklein fuͤr ein groß vnd mechtig Fewr entſtehen koͤnte/ vnd fertigete deßwegen etliche ſeiner Rhaͤte an die Stadt ab/ daß ſie die angehende Flamm in der erſten Aſche dempffeten.
Vnd alſo iſt anfaͤnglich behandelt/ daß die auff dem Denholm fuͤnff angehaltene Buͤrger gegen obbenanten Freyhern loßgegeben wuͤrden/ vnd folgends etliche deputierte aus der Stadt nebenſt jhnen naher Greiffswald zum Feldmarſchallen ſich begeben/ vnd dieſe vergleichung auff vnterhandlung Herren Volckmar Wolffen/ des Freyhern zu Putbuß/ vnd Eccard von Vſedomb/ Fuͤrſtlichen Rathes vnd Præſidenten/ eingiengen/ daß zwar der Feldmarſchall den Denholm biß auff andern befehlig von dem Generaln einbehalten/ aber der Stadt handlungen vnterdeß keines Weges verhindern/ noch mehr Stuͤcke oder Volck hinauff bringen/ oder mehr Schantzen drin auffwerffen wolle; daß dagegen die Stadt auch alle Gebewde einſtellen/ im auß oder einlauffen der Schiffe die Siegel tieff ſtreichen/ xxx. tauſend Reichsth. von der verſprochenen Summa außzahlen/ die Schiffe vom Holm wegne hmen/ zwey ſtuͤcke/ ſo Matthias Oſten einem Obriſten wegen eines getroffenen kauffes zuſtunden/ wie auch einen/ der wegen etlicher Schmaͤhekarten beſchuldiget war/ außlieffern/ vnd ſich alles deſpects gegen die Kaͤyſerl. Armee enthalten ſolle.
Hierauff zehlete nun Stralſund den erſten termin jhrer gewilligeten Summa auß/ lieferte auch beyde vorgedachte Geſchuͤtze/ wiewol nicht ohne groß wiederſprechen der Buͤrger/ als die durch ein ſchreiben in dieſer Meinung ſtanden/ daß innerhalb acht Tagen dieſelbe wider die Stadt wuͤrden gebrauchet werden.
Nichts deſtoweniger war der Sache damit nicht abgeholffen.
Dann weil die Fuͤrſtliche Geſandten/ die beydes an Kaͤy- Mayt.
vnd dann an den Generalen/ den Hertzogen von Friedland/ abgefertiget waren/ referiereten/ das die Stadt Strallſund in vngleichen verdacht geſetzet were/ ob ſolte man drin mit Kaͤyſ. May. Feinden/ oder ſonſten/ in frembde gefehrliche Correſpondentz ſich eingelaſſen oder verwickelt haben/ vnd daß dannenher der General gantz der Meinung were/ es muͤſte die Stadt mit Kaͤyſ. Beſatzung beleget werden/ es were den Sache/ daß der Landsfuͤrſt jhrenthalben cavierete/ vnd die drin geworbene Soldaten in ſein Command vnd in Eyd nehme/ als hat derſelbe gemelten Freyhern zu Putbus/ Philipp Hornen geheimbten Rhat vnd Cantzler/ vnd Antonium Bonin Stiffts Voygten/ als Commiſſarios/ in die Stadt abgefertiget/ vnd jhnen ſolches alles nachdencklich vortragen laſſen/ mit dem erbieten/ wenn ſie wuͤrden die verſicherung der Stadt S. F. Gn. aufftragen/ vnd die geworbene Soldaten deroſelben diſpoſition vnterwuͤrffig machen/ daß ſie ſich zum beſten bemuͤhen wolten/ die Stadt auſſer gefahr in ſicherheit zu ſtellen.
Weil aber ſie nicht geſtunden/ daß einige Correſpondentz/ ſo zu des Roͤmiſchen Reiche Nachtheil gereichen koͤnte/ vorgenommen were/ vnd vermeineten/ die Stadt were/ wegen jhres geleiſteten Eydes vnd Pflichten/ ſchon dermaſſen verbunden/ das der Landesfuͤrſt dadurch genugſamb zu Fried vnd recht verſichert were/ als baten ſie/ zwar zubefuͤrdern/ daß S. F. G. fuͤr ſie zu cavieren kein bedencken truͤge/ vnd beſtaͤndige aſſecuration wider belagerung vnd Einquartierung befoͤrderte/ wolten aber ſich nicht darzu verſtehen/ daß jhre Soldaten/ die ſchon den jenigen den Eyd abgeleget/ derer S. F. G. gnugſamb verſichert were/ auß jhrẽ Command ſolten genommen werden/ ſondern erboten ſich/ ſchrifftliche vnd eydliche Reverſalen/ ſo wol S. F. Gn. als Kaͤyſ. May. beſtendigſter dẽvotion vnd verſicherung halber/ wider alle außwertige gefehrliche Correſpondentz/ herauß zu geben.
Ob nun wol aus dieſem Wercke alſo nichtes geworden/ ſo hat den- noch der Landsfuͤrſt/ auff der Landſchafft einrathen/ ſo ſich auff einem Wolgaſtiſchen Landtage zuſammen befunden/ nochmaln andere Commiſſarios naher Stralſund abgefertiget/ durch dero fleiſſige Handlung es zu einer vergleichungs Notul gekommen/ vnd drin verabredet iſt/ daß die Kriegs Officierer vnd Soldaten in der Stadt zugleich dem Landsfuͤrſten vnd der Stadt ſchweren ſoltẽ.
Aber ſolcher Vertrag iſt zu keinem effect vnd Wirckligkeit gelanget/ ſondern es hat ſich immer mehr vnd mehr der Handel verwickelt.
5. An Stralſund wird begehret/ die Verſicherung der Stadt dem Landsfuͤrſten auffzutragen.
Dann es kam ein Koͤniglicher Daͤhniſcher Geſandter in die Stadt/ vnd proponierete nach erſtateter Audientz/ wie Koͤn. May. gruͤndlich vernommen/ daß derſelben Feinde die Feſtungen an der Oſtſee/ vnter dem ſchein benoͤtigter Guarniſon/ zu vnterdruͤckung der Religion/ einzunehmen ſich bemuͤheten/ begehrete derowegen keine Guarniſon einzunehmen/ noch denſelben mit Vivers/ Kraut/ Loth/ Schiffen/ vnd andern zum Kriege gehoͤrigen Sachen/ einigen Vorſchub zu thun/ mit dem verſprechen/ daß Koͤnigl. Mayt. jhnen wider alle Feindliche Gewalt/ auff jhr anſuchen/ eylends beyſpringen/ im widrigen fall aber wider ſie/ als Feinde des Evangelij/ die Gegenſchantze in acht nehmen wolte.
Hierauff erklaͤreten ſich zwar die Stralſundiſchen ſolcher maſſen/ daß ſie damit vermeineten/ keinen weiteren verdacht auff ſich zuladen.
6. Ein Koͤniglicher Dahniſcher Geſandter kombt in Stralſund
Aber da ſich bald folgendes Tages der Geſandte nach empfangener Reſolution zu Schiffe geſetzet/ vnd vnterdeß die Stralſundiſche Kundſchafft einnahmen/ daß auff dem Denholm mit arbeiten vnd fortificieren wider angefangen/ vnd mehr Volck nebenſt zwey Stuͤcke groben Geſchuͤtzes hinauff gefuͤhret wuͤrde/ legeten ſie abermahln etliche Schlupen vnd Schiffe auff den Strom/ die Ab- vnd Anfahrt nach vnd von dem Denholm der Kaͤyſ. Armee zuverhinderen.
Hiedurch ward nun der Proviant denen auff dem Denholm gantz abgeſtricket/ vnd als ſolches der Feldmarſchall vngnaͤdig vermerckete/ haben ſich abermahln etliche Fuͤrſtliche Rhaͤte naher der Stadt begeben/ vnd mit vielen eingefuͤhreten motiven vnd anziehung der drauff hafftenden gefahr die Einwohner bereden wollen/ die Schiffe abzufordern/ vnd den Kaͤyſerlichen die fahrt von vnd nach dem Denholm nicht zu verhindern.
Sie aber wendeten dagegen mannigfeltige Vrſachen ein/ warumb der Denholm/ als der Stadt Eigenthumb/ vnd gleichſam eine Particul von der Stadt Feſte/ als der vnter deꝛ Stadt Geſchuͤtz belegen were/ jhr nicht koͤnte vorenthalten werden/ vnd beriefen ſich inſtendig auff die gepflogene Handelungen vnd andere Rechte/ vnd brachtens dahin/ das/ als dem Capitaͤin/ deme daß Command vber den Denholm anvertrawet war/ ferner kein Proviant vnd Munition koͤnte zugefuͤhret werden/ Er ſampt ſeinen vnterhabenden Soldaten/ die nunmehr groſſen Hunger gelitten/ den Denholm nach getroffenem Accord quitierete/ vnd ſich mit den Sundiſchen Schiffen vnbeſchaͤdiget/ zu Lande ſetzen ließ.
Vnterdes ließ der Koͤnig von Dennemarck/ durch fuͤnff Daͤhniſche Schiffe zur Wicke vor Greiffswald ein Schiff/ welches dem Graffen von Manßfeld zuſtendig geweſen ſein ſoll/ nebenſt andern Greiffswaldiſchen Schiffen/ damit ſieden Kaͤyſerlichen zu jhrem vorhaben nicht dienen moͤchten/ anzuͤnden.
Wie nun hieruͤber die Kaͤyſerliche Officierer/ in jhrem ſich vorgeſtecketen Zweck/ ſich verhindert befunden/ vnd es den Stralſundiſchen etwa/ als wann es durch jhre getrieb zugangen were/ beymeſſen wolten/ alſo bekuͤmmerte ſich der fromme Landsfuͤrſt mit ſeinen Rhaͤten vnd der Landſchafft/ aus Lands Vaͤterlicher Vorſorge/ wegen der Conſequentz/ die hierauff erfolgen moͤchte/ vnd ließ nochmahln durch abgeordnete Commiſſa rien vmb Reſtitution des Denholms an den Feldmarſchallẽ/ oder ja an S. F. Gn. mit ernſtlichem Eifer/ vnd anziehung der groſſen Kaͤyſerlichen Macht/ vnd der geringſchaͤtzigen gelegenheit vnd vnvermoͤgen der Stadt/ anhalten.
Aber es koͤnten die Stralſundiſchen nicht beredet werden/ daß S. F. G. wann derſelben ſchon der Denholm in die Haͤnde geſtellet wuͤrde/ die Stadt genugſam verſichern koͤnte/ vnd war die beſtendige meinung bey jhnen gefaſſet/ es were alles/ ſie/ wie auch alle andere Pommeriſche Staͤdte/ aus jhrem Vortheil/ Privilegien vnd Meerporten zuheben/ vnd ſich der Hafen vnd Schiffarth zubemechtigen/ vnd ein New Duinkirchen aus jhrer Stadt zumachẽ/ bey den Kaͤyſerlichen Officieren angeſehen.
7. Die Hoſtiliteten gehen wegen des Denholms an.
Vnterdeß blieben ſie gleichſam blocquiret/ vnd waren die Landpaͤſſe vnd alle Zufuhr zu jhnen hinein verſperret:
Vnd da ſie neben der Hanſeiſchen Societaͤt/ jhren Subdelegierten/ naher Prage ſpedierten/ auch Churſaͤchſiſche Jnterceſſionales an Kaͤyſerl. Mayſt. erhielten/ ward jhnẽ daſelbſt von dem Kaͤyſ. Generaln dieſe Antwort/ es were ſchon verordnet/ daß xv Regimenter fuͤr jhre Stadt ſolten gefuͤhret werden/ vnd er ſelbſt wolte dafuͤr ruͤcken/ vnd nicht ehe/ auch mit hindanſetzung ſeines Lebens/ von dannen abziehen/ biß ſie Guarniſon eingenommen hette.
Es ward auch ſolchen Worten zimlicher nachdruck gegeben/ vnd muſte die Stadt nunmehr ſich einer harten Belagerung befahren:
Derowegen fertigeten die Stralſundiſchen nochmaln einen jhres Mittels/ Johan Vahlen/ mit einer Supplication vnd Vorbitſchrift der Subdelegierten von den Hanſeeſtaͤdten/ an Kaͤyſerl. Mayſt. ab/ vnd baten mit zugemuteter Einquartierung vnd bedroheten Belagerung ſie zuverſchonen.
Erhielten auch eine ſolche declaration/ das Kaͤyſerl. Mayſt. die entſtandene Mißverſtaͤnde wolle in der guͤte auffheben laſſen/ vnd die anordnung machen/ daß die Stadt mit der beſorgenden Einlogierung verſchonet/ vnd alſo in Kaͤyſerlicher trew vnd Devotion zuverbleiben Vrſache haben wuͤrde.
8. Stralſund bekomptvnfreundliche Antwort beym Generaln aber beſſer reſolution bey Kaͤyſ- Mayt.
Aber es war ſchon daß mahl mit der Stadt in einem andernſtande/ vnd warden nicht allein jhre guͤter auſſer der Stadt veroͤdet vnd gantz verderbet/ ſondern die Regimenter/ damit gedrewet worden/ naheten ſich auch algemach heran/ vnd fiengen zu Sarrenzin vnd Brandeshagen an zuſchantzen/ auch ſich endlich in daß an der Stadt nahe belegene Hoͤltzlein/ das Haynholtz genand/ zulegen/ vnd ein Feldlager drin auff zuſchlagen.
Nichtes deſto weniger bemuͤheten ſich die Fuͤrſtlichen Raͤthe zwiſchen dem Feldmarſchall vnd der Stadt guͤtliche Handlung zupflegen/ vnd als auch etliche deputierete der Hanſeeſtaͤdte vnd namentlich von Luͤbeck/ Hamburg vnd Roſtock darzu kamen/ warden endlich vom Feldmarſchall ſolche Conditiones vorgeſchlagen/ ſo die Stadt einzugehen bedencken trug.
Den er wolte den Denholm reſtituieret haben/ vnd jhn nach ſeinem willen befeſtigen/ begehrete auch noch vber den altẽ Reſt c. tauſend Reichsthaler/ vnd fuͤnff jhrer beſten Schiffe/ freyen Gebrauch jhres hafens/ auch etliche halbe Carthaunen vnd lieferung derer Perſonen/ die er jhnen Nahmkuͤndig machen wurde/ als Blumen vnd Stubben/ vnd etliche Puncta mehr.
Eben aber als daruͤber tractieret ward/ vnd die Hanſeiſche Deputati gute hoffnung zum Frieden gegen den Abend einbrachten/ vnd druͤber ſich die jenigen/ ſo durch taͤgliche Arbeit an den Wercken/ vnd continuierende Nachtwachen außgemattet waren/ ſicherlich nebenſt jhnen zur Ruhe begaben/ hat der Feldmarſchall bey erſtem angehenden Schlafe die Wercke auſſer dem Knipesthore/ vnd wenig ſtunden hernach fuͤr dem Franckenthor/ mit einem Sturm angefallen/ vnd damit biß an den hellen Tagk continuieret.
Dieſer Sturm ward aber an beiden Orten mit zimlichem Verluſt der Kaͤyſerl. abgeſchlagen/ vnd uͤber xxx. gefangen eingebracht.
Nichtes deſtoweniger ward folgendes Tages die Ziegel auſſer dem Knipesthore/ ſo von der Stadt nicht beſetzet war/ eingenommen/ vnd aus groben Stuͤcken in die Stadt geſpielet.
9. Die Stralſundiſche Belegerung gehet an.
10. Ein Koͤniglicher Schwediſcher
Es kam aber eben zu der Zeit ein Koͤniglicher Schwediſcher Hoffjuncker in die Stadt/ vnd brachte eine Laſt Pulver hienein/ an welchem die Stralſundiſchen/ wie der Koͤnig aus jhrem ſchreiben an die Dantziger verſpuͤret/ mangel hetten.
Hiebey ward auch ein Koͤniglich Schreiben/ zum Landesort datieret/ eingeliefert/ darin jhnen/ wo ſie es begehreten/ gewertitige Nachbarliche Huͤlffe zugeſaget ward.
Solche wolten ſie nun nicht außſchlagen.
Derowegẽ fertigeten ſie eine Schickung an den Koͤnig/ denſelben vmb Troſt/ Rath vnd Huͤlffe in ſolcher jhrer groſſen Drangſaal zuerſuchen.
Geſandter kombt in Stralſund.
Mittlerweile warden etliche Scharmuͤtzel an vnterſchiedlichen Orten angefangen/ vnd mit groſſem Geſchuͤtz vnd Fewrkugeln eyfferig geſchoſſen/ auch abermahl ein harter Sturm in der Nacht an zweyen Orten vorgenommen/ darin die Schantze auff S. Juͤrgens Kirchhoff mit drey Stuͤcken erobert ward/ dz die beſatzung drin ſich in das neheſte Werck reterieren/ vnd den Kaͤyſerlichen verſtaten muſte/ daß ſie ſich auff dem Kirchhofe beſchantzeten/ vnd zwiſchen dem Hoſpitaliſchen vnd Knipsthore Battereyen macheten/ vnd Stuͤcken drein pflantzeten.
Alſo ward auch in der dritten Nacht darauff an dreyen Orten/ als fuͤrm Knipes-Hoſpital- vnd Franckenthore/ hart angeſetzet/ vnd ein verſuch gethan/ nicht allein die innerſte Schantzen/ ſondern auch die Waͤlle zubeſteigen/ vnd ſich deren zubemaͤchtigen.
Daruͤber ward zwar die groſſe Schantze vorm Franckenthor auff St.
Gerdruten Kirchhoff eingenommen/ vnd uͤmb den naͤheſten Triangel gefochten/ aber die Belagerten wehreten ſich mit ſolchem Ernſt/ daß ſie nicht allein den Feind aus der Schantze/ mit verluſt vieles Volckes/ wieder außtrieben/ ſondern auch etliche Sturmleitern/ Picken/ Mußqueten vnd andere Jnſtrumenta druͤber uͤberkamen.
Da es nun alſo gar hart galt/ vnd ſonſt allenthalben Scharmuͤtzel vorlieffen/ ſind jhnen bey dcccc.
Mann vnter Obriſten Heinrich Holcken vom Koͤnige von Dennemarck zum Succurs præſentiret/ mit derer zuthun/ als noch einmahl des Nachtes vorm Knipsthore angeſetzet/ vnd ein Anſchlag auffs Spittaliſche Thor gemachet ward/ der Sturm abgeſchlagen/ auch hernach etliche Rußfaͤlle gethan ſeyn.
11. Der Stadt wird hefftig zugeſetzet
12. Entzwiſchen wird nicht auffgehoͤret mit dem Feldmarſchall zu tractieren.
Entzwiſchen ward nicht auff gehoͤret mit dem Feldmarſchall zutractieren/ vnd ob wol die Hanſeiſche Deputierete jhren abſcheid genommen/ ſo fuhren dennoch die Fuͤrſtliche Rhaͤte fort/ vñ fertigeten der Stadt erſtlich eine punctation oder Vortragsnotul zu/ gelangeten auch hernach ſelbſt bey jhnen zu fuͤnff mahlen an/ allerley Mittel zum Frieden zuverſuchen.
Nichts deſtoweniger ward mit den Hoſtiliteten/ mit ſchieſſen vnd außwerffung vieler Fewrkugeln/ ſo wol auff die Stadt/ als aus der Ziegelhoͤfer Schantze auff die Schiffe vnd Bruͤcken vnter wehrender Handlung continuteret.
Vnd da die Kaͤyſerlichen ſich auff dem Kniepsthamme verſchantzeten/ fiengen auch die belagerten vorm Tribbeſeiſchen Thor an/ eine newe Schantze zumachen/ vnd bekahmen auffs newe etlich Daͤhniſch Volck/ mit vi. halben Carthaunen/ vnd viel andern bereitſchafften.
13. Der Generall kombt ſelbſt fuͤr Stralſund an.
Vnterdeß mehreten ſich auch die Kaͤyſerlichen mit vielen friſchen Regimentern fuͤr der Stadt/ vnd vnter jhnen kam der General/ Hertzog von Friedland/ ſelbſt an/ der den vorigen tractaten ſolch einen außſchlag gab:
Es muſten bey geſtalten Sachen die von Stralſund Einquartierung vnd ſolche Beſatzung haben/ die J. Kaͤyſ. Mayt. vnd dem Fuͤrſten von Pommern geſchworen hette.
14. Jn die Stadt wird Schwediſche Huͤlffe gebracht/ vnd eine Capitulation zwiſchen jhr vnd dem Koͤnige auffgerichtet.
Dagegen befand ſich bey der Stadt ein Koͤniglicher Schwediſcher Geſandter mit etlichen Schiffen/ vnd præſentierete im Nahmen ſeines Koͤniges ſo viel Volck vnd Munition/ als ſie begehret hetten/ mit dem vorbringen/ daß J. Koͤn. Mayt. die Kaͤyſerliche Guarniſonen/ vnd beſatzungen der Meerporten in dieſen Landen/ keines Weges gedulden koͤnte noch wolte/ ſondern entſchloſſen were/ ſolches euſſerſtes vermoͤgens zuverwehren/ meldete dabeneben/ es were ſeines Koͤniges Meinung/ zu der Stadt mehren beſten vnd ſicherheit/ ſich mit derſelben in naͤhere Conjunction vnd verbuͤndnuß einzulaſſen.
Weil nun die Stralſundiſchen vermeineten/ daß ſie/ Krafft jhrer habenden Privilegien/ wol befugt/ einen Schutzherren anzunehmen/ vnd ein Buͤndnuß einzugehen/ inſonderheit/ ſo es jhre Freyheit vnd Nahrung beyzu behalten angeſehen iſt/ vnd dabeneben betrachtete/ das ſie weder von jhrem Landesfuͤrſten/ als der auff der Kaͤyſerlichen begehren/ wider die Stadt hette muͤſſẽ Geſchuͤtz/ Kraut vnd Loth heraus geben/ noch von dem Craͤyß Oberſten/ oder auch der Teutſchen Hanſe/ die zwar ſchrifftlich intercedieret/ aber ſich ferner in der That vnd Werck jhrer nicht angenommen hette/ einiges Schutzes vnd Troſtes zugewarten hetten/ als haben ſie die angebotene Koͤnigliche Schwediſche Gnade vnd Huͤlffe danckbarlich angenommen/ vnd zum Schutz jhrer Stadt vnd Meerporten/ zu erhaltung freyer vngehinderter Commercien/ vnd zur ſicherheit der Oſtſee/ mit nichten aber zu einer Offenſion/ es ſey dañ/ daß Krieg hierauß entſtehen moͤchte/ noch zum præjuditz ſo wenig der Vnterthaͤnigſten verwandnuͤß damit ſie dem Reich vnd Fuͤrſten aus Pom̃ern verbundẽ/ als der Stadt Rechten/ Statuten/ Jurisdiction/ Freyheiten vnd altem herkommen/ oder anderen Buͤndnuͤſſen/ eine Alliantz vnd Verbuͤndnuß auff xx. Jahr geſchloſſẽ/ vnd ſich darin verpflichtet/ der Cron Schweden/ zu jhrer eigenen erledigung/ vnd des Krieges/ ſo hieraus entſtehen moͤchte/ außfuͤhrung/ allen moͤglichen Vorſchub/ Huͤlff vnd Aſſiſtentz zuthun/ vnd von derſelben keines Weges abzutreten/ noch ſich in jenige Tractaten vnd Accord mit dem Feinde einzulaſſen/ es geſchehe dann mit Koͤniglichem Conſens vnd bewilligung/ vnd das die Cron Schweden damit einbegriffen ſey: Jmgleichen den geſchicketen Succurs/ der auff dc.
Mann vnter Obriſten Fritzen Roßladin beſtand/ zuvnterhalten/ vnd dazu erfreyung der Stadt eine groͤſſere Macht ins kuͤnfftig erfodert wuͤrde/ dieſelbe auch wol/ gegen bezahlung/ zu accommodiren/ dem Schwediſchen Seevolck/ ſo in der Stadthafen vberwintern wuͤrde/ Herberge zuvergoͤnnen/ vnd jhre Stadt auff jeden fall der Schwediſchen Armee zuoͤffenen.
Dagegen hat ſich der Koͤnig vnd die Cron Schweden verbunden/ alle Mittel zugebrauchen/ entweder in der Guͤte/ oder mit Waffẽ/ die Stadt gegen jhre Widerwertige zuſchuͤtzen/ ſie auch bey jhrem alten Stado/ gerechtigkeit vnd altem herkommen vnd Guͤtern vnbeſchaͤdigt zulaſſen/ vnd jhre gravamina in billigen Wegen abzurichten/ mit dem verſprechen/ ſo eine Differentz zwiſchen der Crone vnd der Stadt entſtehen wuͤrde/ daß auff ſolchen fall die guͤte ſolle verſuchet/ vnd in entſtehung derſelben/ keine Thathandlung vorgenommen/ ſondern daruͤber der hochmoͤgenden Staden vnd der Erbahren Hanſeſtaͤdte bedencken gehoͤret werden.
15. Die Hoſtilitaͤten cont inuieren.
Als nun alſo obgemelte dc.
Mann/ Schwediſcher Succurs/ in die Stadt genommen/ vnd die dabey geſandte Munition auffgefuͤhret worden/ iſt alßfort die naͤhiſte Nacht ein Anfall fuͤrm Kniepsthore gethan/ vnd druͤber ein zimlich hartes treffen vorgegangen/ darin von beyden Seiten etliche geblieben/ vnd fuͤnff gefangene eingebracht ſeyn.
Folgende Tage ward immerforth mit ſchieſſen angehalten/ maſſẽ man in zwey Tagen uͤber ccl. ſchuͤſſe aus groben Stuͤcken hat zehlen koͤnnen/ damit doch nicht mehr als nur ein Mann getroffen worden.
Vnd als drauff die belagerten auff einen Abend die Kaͤyſerlichen in den Lauffgraben in einem Außfall beſucheten/ fielen dieſelbige zu Nacht mit groſſer Macht vnd Feldgeſchrey vom Tribſeiſchen Thor an/ vnd bemaͤchtigten ſich der Barthiſchen vnd Tribſeiſchen Zingel nebenſt der Landwehr vnd Graben/ Folgende Nacht macheten ſie anfaͤnglich fuͤrm Knieps- vnd Tribſeiſchen Thor einen Allarm/ bald drauff fielen ſie mit iv. tauſend commandiereten Mußquetirern die euſſerſte Schantz fuͤrm Franckenthor an/ vnd lieſſen etliche hundert Reuter am Strande halten/ dz/ ſo die Schantze uͤbergienge/ daß Volck ſich nicht reterieren koͤnte.
Dieſes war nun ein zimlich harter ſtand/ Dann weil mit Stuͤrmen biß an den hellen Tag fortgefahren ward/ auch ein geworffener Granat eine Tonne Pulver in der Schantze anzuͤndete/ als ſind druͤber viele geblieben/ vnd etliche beſchediget.
Doch da das Teutſche vnd Schwediſche Volck die in der Schantze entſetzete/ habẽ die Kaͤyſerlichen mit verluſt etlicher hundert Mann abſtehen muͤſſen/ vnd derer/ ſo auff Seiten der Stadt geblieben/ wuͤrden auch wol funffzig gezehlet.
Solch ein Ernſt ward auch mit groſſem blutſtuͤrtzen die naͤheſte Nacht darauff gebrauchet/ vnd die Kaͤyſerlichen bemaͤchtigeten ſich der Schantze vnd des Bolwercks nach dem Kirchhofe fuͤrm Franckenthor/ daß ſich das Staͤdtiſche Volck nach dem Triangell reterieren muſte.
Verlohren aber dabeneben auffs newe viel Volck/ vnd holeten/ wie ſie vnter ſich ſelbſt das Sprichwort braucheten/ jhren Reſt vorm Stralſund.
Alldieweil aber keinem Theil mit den bißher vorgehabten Sachen einig Vortheil geſtifftet ward/ vnd inſonderheit die in der Stadt ein groß verlangen nach billigen Mitteln vnd Wegen zum Frieden verlangete/ als erſucheten ſie den Generalen/ erboten ſich nochmahln zu ſchuldigem vnd vnterthenigſtem gehorſamb gegen Kaͤyſerl. Mayſt. als bey dero vnd dem Roͤmiſchen Reiche ſie jederzeit geblieben weren/ vnd noch bleiben wolten/ vnd baten dabeneben vmb einen ſicheren Stilſtand der Waffen/ vmb deſto beſſer die Tractaten zubefoͤrden.
Als ſie drauff erlangeten/ daß jhre Abgeordnete zu jhme ins Haynholtz kemen/ fanden ſie daſelbſt Chur- vnd Fuͤrſtliche Raͤhte fuͤr ſich/ die ſich dz Werck zur Compoſition Treweyferig lieſſen angelegẽ ſein.
Die erhielten auch von dem Generalen/ als ſie jhme jhre beharrliche Trew vnd devotion gegen Kaͤyſerl. Mayſt. vortrugen/ vnd die gewaltſame proceduren vnd hoſtilitaͤten abzuſtellen baten/ eine ſolche reſolution/ weil ſie ſich erklaͤreten/ in Kaͤyſerl. Mayſt. devotion zuverbleiben/ vnd vmb gnaͤdige bezeigung anſucheten/ das jhnen gnade vnd Perdon wiederfahren/ vnd alles/ was fuͤrgangen/ auff gehebet ſein ſolle.
An dem Denholm/ wie er anietzo anders/ als er zu Praga berichtet were/ vermerckete/ were wenig gelegẽ:
Er begehrete ihn nicht:
Man koͤndte der Stadt wol anders beykommen:
Begehrete auch keine Kaͤyſerl. Guarniſon in die Stadt Stralſund zulegen:
Aber ſie muͤſte/ zu mehrer Verſicherung jhres Fuͤrſten vnd Herren/ Soldaten/ die Kaͤyſerl. Mayſt. der Churfuͤrſtl. Durchleuchtigkeit/ vnd dem Hertzogen auß Pommern vnd der Stadt geſchworen ſein ſolten/ einnehmen.
Vber dieſen letzten Punct ward zum meiſten disputieret/ vnd beſorgeten ſich hiebey die Stralſundiſchen nicht weniges Verdachtes bey den benachbarten/ die der Stadt Succurszugeſchicket hetten/ vnd erboten ſich/ ſo es noͤtigk/ zu eydlicher verſicherung vnd Reverſalen.
Aber auff der andern Seite ward geantwortet/ dz es nur vmb den Poͤfel zuthun were/ deſſen der Raht nicht mechtig were/ vnd daß man ſich deſſen/ weil er auffruͤhriſch/ verſicherẽ muͤſte.
Endlich ſchlug es dahin auß/ weñ der Landesfuͤrſte fuͤr die Stadt cavieren wuͤrde/ das der Generall/ der biß daher drauff gedrungen/ man muſte ein Regiment geworbener Soldaten/ die dem Kaͤyſer/ dem Fuͤrſten/ vnd der Stadt zugleich geſchworen hettẽ/ einnehmen/ auff naͤhere Wege ſich wolte finden laſſen.
So war nun der Lansfuͤrſt nebenſt der Landſchaft zur caution willig/ aber da er ſolche gegencaution von der Stadt forderte/ das/ anderer Puncte zugeſchweigen/ man ſeiner diſpoſition heimgeben ſolte/ ſo viele Volck/ als fuͤr noͤtigk befunden wuͤrde/ zur verwahrung in die Stadt zulegen/ vnd ſolches ſo wol in Kaͤyſerl. Mayſt. vnd Churfuͤrſtl. Durchl. als S. F. Gn. vnd der Stadt Eyd zunehmen/ vnd da die Stralſundiſchen hieraus mit den Koͤniglichen Obriſten Communicierten/ gaben dieſelbe daruͤber ſolche erklaͤrung/ das zwar jhre Koͤnig der Stadt gerne den lieben Frieden goͤnnete/ vnd denſelben nicht behindern wuͤrde/ wann dieſelbe nur im alten vnverhinderten Stande verbliebe.
Weil aber bey der Fuͤrſtlichen Einquartierung/ daruͤber der Kaͤyſerl. Generall/ als der des gantzen Landes mechtig were/ wuͤrde zu diſponiren haben/ ſolches nicht zuhoffẽ were/ als koͤnten ſie/ ehe ſie jhrer Koͤnige Order erlanget/ auff ſolche wege nicht abziehen.
Solche erklerung der Koͤniglichen Obriſten fertigete die Stadt den Chur- vnd Fuͤrſtlichen Raͤthen zu/ vnd erboth ſich gleichwol/ ſich zu humilieren/ eidliche Reverſalen auszugeben/ darzu eine anzahl Geldes in raumen terminen auffzubringen/ vnd wen ſie des Friedens geſichert weren/ den abzug fremder huͤlffe zubefurdern.
Hieruber warden allerley tractaten gepflogen/ theils zwiſchen dem Hertzogen aus Pommern/ vnd dem Kaͤyſerl. Generalen/ wegen der Caution/ theils zwiſchen den Fuͤrſtlichen Commiſſarien vnd der Stadt/ wegen einer genugſamen aſſecuration.
Vnterdeſſen iſt eine zeitlang mit den hoſtilitaͤten auff beiden ſeiten eingehalten.
Aber zu vnterſchiedlichen mahlen hat man wiederumb auff beiden ſeyten zur Schaͤrfe geſchritten.
16. Es wird ein Stillſtand von den Strallſundiſchen erbeten/ vnd die Tractaten fleiſſig getrieben.
Vnd dieweil den Sundiſchen newe Huͤlff zukam/ vnd nunmehr new Koͤniglich Volck aus Dennemarck ſich mit etlichen Orlogsſchiffen vnter Obriſten Holcken mercken lies/ vnd vmb Ruͤgen/ darin Obriſte Goͤtze commandierete/ vnd am Ruden herumb legete/ auch ein Schwediſcher Obriſte Leßle mehr Volckin die Stadt anfuͤhrete/ als warden ſie nunmehr mutiger/ vnd wolten hinfort zu keiner veraͤnderung der Vereidung/ daruͤber ſo lange tractieret war/ ſich verſtehen/ noch ſo lange das Kaͤyſerl. Volck im Lande bleiben wuͤrde/ einigen Accord eingehen/ mit dem Vorwenden/ ſie koͤnten ſich wieder zwene maͤchtige Koͤnige/ die es nicht gedulden wolten/ das ſie Guarniſonen einnehmen/ nicht aufflehnen.
Derowegen ward mit ſchieſſen vnd graben auff beyden ſeyten wieder tapfer angefangen/ vnd die aus der Stadt fielen einmahl fuͤrm Franckẽn thor aus/ vnd ſetzetẽ ſo manlich in die Feinde auff dergroſſen Schantzen/ das ſie die quitiereten/ vnd die Fluchtgaben.
Doch als den Fluͤchtigen ſchleunige hulfe zukam/ haben ſie ſich bald gewendet/ vnd die Schantze wiederumb eingenommen.
Vber dieſem treffen ſo bey drey ſtunde gewehret/ ſind ohngefer xxx.
Soldaten von der Stadt/ aber bey d. der Kaͤyſeriſchẽ gebleiben.
Endlich hat der Feldmarſchall angefangen auff zu brechen/ vnd alle Schantzen vnd Battereyen fuͤr der Stadt quitieret/ vnd das Lager in den Brand geſtecket.
Vnd hat ſich alſo die harte Belaͤgerung der Stadt Stralſund geendiget.
17. Die Sundiſchen bekommen newe Huͤlffe/ vnd die Hoſtilitaͤten ge hen wieder an.
Doch wird endlich die belagerung auffgehoben.
18. Der Koͤnig in Dennemarck kombt in Pommern in der Perſon an/ mus aber widerumb da die Kaͤyſerlichen anzogen/ weichen.
Der Koͤnig von Dennenmarck aber in der Perſon mit beyden Printzen Chriſtiano V. vnd Friderico vnd dem Reingrafen/ ſetzete auff Vſedom xxij. Compagnien zu Fuß/ vnd fuͤnfe zu Roß an Land/ vnd treib folgends die Kaͤyſerſchen aus der Peenemundiſchen Schantzee/ vnd nach dem er dieſelbe hette ſchleifen laſſen/ ſetzete er uͤber die Peene/ vnd kamgen Wolgaſt.
Lies daherumb etliche Paͤſſe/ vnd inſonderheit vor Wolgaſt den Ziſenberg beſchantzen.
Jmgleichen lies er aufm Schlos daſelbſt faſt alles/ daran etwas moͤchte gelegen ſein/ inventieren/ vnd alles nebenſt vielem groben Geſchuͤtz naher Dennemarck fuͤhren/ vnd bemaͤchtigete auch ſich dabeneben anderer Orter.
Da aber entzwiſchen die Kaͤyſerlichen ſich beym Greiffswalde ſamleten/ vnd nunmehr auff Wolgaft uͤber einen Moraſt zugiengen/ vnd einen Paß mithintertreibung der Daͤhniſchen/ vnd erlegung vierhundert Mann eroberten/ begab ſich der Koͤ- Koͤnig aus dem Felde in die Stadt/ zundete dieſelbe hinten ſich an/ ſetzete ſich zu Schiffe/ vnd ſegelte/ nach dem er ſich in den ix. Tag zu Wolgaſt befunden/ davon.
Jn dieſem Tumult ward auch Chriſtoffer Newkirchen/ Schloßhaubtman auff Wolgaſt vnd Pudgla/ gefangen genommen/ vnd muſte ſich zur rantzion auff etliche tauſend gulden verbinden:
Welche Obligation/ auf interceſſion des Hertzogen von Pommern/ welcher deme von Newkirchen ein gezeugnus der Vnſchuld beym Koͤnig gegeben/ durch J. K. Mayt. in einem an den Hertzog von Pommern abgeſchicketen Schreiben auffgehoben worden.
So bald dz Wallenſteiniſche Volck in die Stadt kam/ leſchete es zwar dẽ Brand/ aber pluͤnderte dagegen die Buͤrger/ vnd eroberte auch endlich durch einen Accord das Schloß/ vnd bemechtigete ſich auch der Jnſul Vſedom widerumb/ die der Koͤnig verlaſſen hette.
Das Land aber zu Pommern wird vnterdeß an Marck vnnd Beinen gantz verzehret/ vnd/ wie in der Dreyjaͤhrigen Dranckſaal des Hertzogthumbs Pommern außgefuͤhret iſt/ alſo geplaget vnd zu nichte gemachet/ dz wann vom hohen Himmel herab der Verderb deſſelbigen durch ein ernſtes Geſetz der einquartiereten Soldateſca eingebunden vnd befohlen were/ ſie dabey mehren fleiß vnd Eyfer nicht anwenden/ oder auch das Werck gluͤcklicher hette forttreiben koͤnnen/ alsgeſchehen.
Es iſt aber davon ein Verzeichnus vnd kurtzer Begriff geſtellet/ vnd auff dem Collegial Tage zu Regensburg im Jahr mdcxxxi. der Kaͤyſ. Mayt. vnd Churfuͤrſtlichem Collegio uͤbergeben/ darin in liv.
Puncten nur etliche beſchwerden/ Dranckſalen/ vnd inſolentien außgefuͤhret ſind/ welche im Hertzogthumb Pommern bey drey Jahren/ ſo lange die Kaͤyſerliche Einquartierung wehrete/ fuͤrgangen vnd veruͤbet worden.
Es kan dargethan werden/ daß drinnen auff einmahl/ uͤber xij. Regimenter zu Fuß von cv.
Compagnien/ vnd vij. Regimenter zu Roß von lviij. Corneten/ nebenſt xviij. Staͤben vnd einem uͤberaus groſſen Droſt vnd Pagagi Pferden/ jhre Quartier gehabt haben.
Dieſe muſten nicht allein mit Geld vnd Vivers außgehalten/ ſondern auch mit faſt allem Krieges apparat an Munition/ Ruſtwagen/ Pferden/ vñ dergleichen/ verſorget werden/ geſtalt auff jeden Monat auff ein Regiment zu Fuß xxij. tauſend/ vnd auff ein Regiment zu Roß xxxij. tauſend Reichsthaler/ haben muͤſſen im Martio dem Feldmarſchall vom Hertzogen zugeſaget vnd gelieffert werden/ doch mit vielen von den Landſaſſen angeheffteten prote ſtationibus/ dz man dem Lande uͤber zweene Monat nicht wolte beſchwerlich ſein/ vnd das kein Volck mehr herein gefuͤhret/ vnd was nach Tribbeſees vnd auff die Greyffswaldiſche Wieſe vnd Orter dasmahl angekommen war/ wider zuruͤcke commandieret wuͤrde:
Welches aber weniger dann nichtes iſt in acht genommen.
Daruͤber iſt ſo viele auffgegangen/ daß ſich allein in der Stetiniſchen Regierung die Vnſtatẽ/ da von man eigentlich nachrichtung hat/ in drey Jahren auff zehen Million Goldes; in der Wolgaſtiſchen Regierung/ als die durch den Stralſundiſchen Krieg groſſen theils verwuͤſtet waꝛ/ auf ein viel hohers erſtrecket hat.
Wie nun ſolche uͤbergroſſe Summen muͤſſen erpreſſet worden ſeyn/ kan ein jeder leicht abnehmen:
Die rigoroſiſche militariſche Execution ward ſtets ſtracks fuͤr die Hand genommen/ vnd mit groben vnverantwortlichen exorbitantien dermaſſen von den Tribulier- Soldaten (wie ſie alſo genant wuͤrden) verrichtet/ daß viele dz jhrige von auſſen anſehen muͤſten.
Auch ſind die Fuͤrſtliche Empter vnd Jntraden nicht verſchonet worden/ ſondern endlich dahin gebracht/ daß ſie eines theiles den Kriegs Officierern haben muͤſſen verpfaͤndet werden.
Kirchen ſind an vielen Orten erbrochen vnd ſpolieret/ aller Ornat an Kelchen draus geraubet/ Gtuͤle vnd Altar zerhawen/ graͤber eroͤffnet/ auch an vielen Orten gantze Gemeinen verjaget/ vnd alle exercitia der Religion gehemmet.
Jmgleichen iſt offtermahlen dem Landsfuͤrſten in ſeine hoheit/ ſuperioritaͤt/ vnd Jurisdiction gegriffen/ viele Fuͤrſtliche Haͤuͤſer/ als Frantzburg/ Wolgaſt/ vnd andere/ wie auch die Fuͤrſtliche Holtzungen/ Wildbahnen/ Ackerwercke euſſerſt verderbt.
Wie viele Doͤrffer/ Flecken/ Schloͤſſer vnd Staͤdte in dieſen Preſſuren gantz ruinieret/ wie mannigerley Nothzuͤchtigung der Weiber vnd Jungfrawen vorgegangen/ wie uͤbel die Wirte von den Gaͤſten tractieret/ vñ was fuͤr Marter den Leuten/ von denen man erfahren wollen/ wo ſie daß jhrige verwahret/ oder begraben hetten/ vorgenommen ſey/ iſt nicht genugſam zuſchreiben.
Daß iſt ſonſt war/ daß ſich viele/ die der Qual loß ſein wolten/ ſelbſten gewalt angethan/ vnd daß Leben abgekuͤrtzet haben.
Denn es iſt den Leuten faſt vnertraͤglich geworden.
Vnd man hat gewiſſe Nachrichtung/ daß ein einiger Buͤrger vnd Handwercksman in einer Landſtadt innerhalb eines halben Jahres/ auff einen einigen Corporall/ vnd deſſen Gaͤſte/ die jhn etwa beſuchet/ c. Tonnen Bier/ die Speiſe vnd Fouragie nicht gerechnet/ hergegeben habe.
Man weiß auch/ daß an etlichen Ortern die Rathsverwandten/ in ſolche gemaͤcher/ da ſie fuͤr Rauch vnd Dampff nicht bleiben koͤnnen/ eingeſperret/ vnd faſt biß auff den Todt gequelet ſeyn.
Jmgleichen iſt bekand/ wie etliche Staͤdte/ vnd inſonderheit Stargard/ zu viele tauſend Reichsthaler diſcretiongelder/ ſo ſie uͤber die Ordinar Contribution herreichen muͤſſen/ ſind gezwungen worden.
20. Das Land in Pommern wird an Marck vnd Beinen gantz verzehret.
10. Der Fuͤrſt helt wegen remedierung der Drangſalen an/ richtet aber wenig aus/
Wegen remedierung dieſer Drangſalen/ vnd auffhebung ſo einer verderblichen Einquartierung/ hat der Landes fuͤrſt bald bey Kaͤyſ. Mayt. bald beym Churfuͤrſtlichen Collegio/ bißweilen auch bey Ertzhertzog Leopoldo/ inſonders aber beym General/ deme von Wallenſtein/ vnd dem Feldmarſchall anhalten laſſen/ auch Jnterceßionales vom Koͤnig in Polen/ vnd vnterſchiedlichen Churf. außgewircket/ vñ mit groſſen beſchwerlichen ſpeeſen/ die ſeinigen/ Jahr aus Jahr ein am Kaͤyſ. Hofe/ daſelbſt vmb remedierung zu ſollicitieren/ gehabt/ aber wenig außgericheet/ vnd noch darzu durch die koſtbare Ambaſſaden dahingerathen/ daß das Ampt Torgelow wegen etliches vorgeſchoſſenen Geldes dem Kaͤyſ. Obriſten Antonio Schleifen/ von Colberg buͤrtig/ verſetzet/ vnd als der Koͤnig von Schweden nachmaln ins Land kam/ des Schleifen gerechtigkeit/ ſo er an bemeltes Ampt hette/ vom domahligen Secretario/ Obriſten Philipp Sattlern/ als wenn es Feindes Guth were/ außgebeten/ vnd occupieret iſt/ vnd dadurch Pommern zu doppelter reluition beſprochen worden.
Woruber dañ groſſe Acten auffgeſchwollen/ vnd viele diſputat geworden iſt/ alldieweil Obriſter Sattler des Koͤnigs Donation/ vnd daß des Obriſten Schleifen wegen eines Contracts erlangete Recht an Torgelow/ ex hoſtilitate an den Koͤniglichen Fiſcum verfallen were/ vnd die dannenher geſchehene Koͤnigliche Donation vorwandte/ vnd deßwegen mit der Jmmiſſion verfahren ließ/ vnd ſeinen mandatarium hinein/ vnd hingegen den Schleifiſchen abſetzen ließ; Obriſte Schleiff aber dagegen excipierte/ das er kein Feind der Partheyen geweſen/ vnd ſich wegen derangezogenen Hoſtilitaͤt exculpierete/ auch deßwegen viele Churfuͤrſtliche/ vnd Koͤnigliche Jnterceſſionales erhielte/ dz alſo allenthalben dz Werck ſchwer gemachet ward.
Am Kaͤyſerlichen Hofe vnd vom Generalen ward auff die Pommerſche ſollicitation erſtlich der Krieg zwiſchen dem Reich vnd dem Koͤnig von Dennemarck zur Vrſach fuͤrgewand/ warumb aus Pommern kein Volck koͤnte gefuͤhret werden/ hernach da mit Dennemarck ein Fried getroffen ward/ lag der Krieg zwiſchen Polen vnd Schweden im Wege/ warumb man in Pommern muͤſte Volckbehalten.
und mus ſeine Empter vnd namentlich Torgelow verpfaͤnden.
Vnterdes gieng alles faſt zu grunde.
Zu Wollin kam ein Fewr durch eines Obriſten Wachtmeiſters Koch aus/ vnd ward dadurch Kirche/ Schule/ Rathhaus/ vnd die gantze Stadt/ auch ein theil vom Fuͤrſtl. Schloſſe verbrand.
Wolgaſt ward/ wie ſchon geſagt/ von den Daͤhniſchen/ als ſie Pommern daſelbſt quitieriten/ in den Brand geſtecket/ vñ ein groß theil verbrennet/ her nach durch die Kaͤyſeriſchen geplundert: Ancklam/ Stargard/ Greiffswald/ Colberg vnd andere Oerter mehr warden dißarmieret/ vnd muſten zu newen Schantzen die bequemlichſte Plaͤtze in vnd vmb der Stadt/ auch Kirchen vnd Kirchhoͤfe/ hergeben/ vnd jhre Buͤrger vnd herumbgelegene/ auch von weit hergeholete Bawren vnauffhoͤrlich ſchantzen laſſen.
Stetin zwar hette kein frembd Volck ein/ aber dagegen muͤſte ſie viel tauſend Reichsthaler erlegen:
Vnd ob ſie wol vom Kaͤyſerl. Generall ein indult/ die navigation vnd commercia vngehindert zutreiben/ erlangete/ ſo muſte ſie gleichwol immerfort in furcht ſtehen/ das ein ebenmeſſig Vngluͤck uͤber ſie ergehen moͤchte.
Auch die beide Empter Lawenburg kvnd Buͤtow/ ſo doch nicht vnters Roͤmiſch Reich gehoͤren/ ſondern von Polen zur Lehne herruͤhren/ konten der Einquartierung nicht uͤberhoben ſein/ vnd muͤſte daruͤber der Hertzogk aus Pommern von Koniecpolßky Verweis hoͤren/ der doch hierinnen ſeine Vnſchuld leichtlich darthun koͤnte.
21. Wollin vnd Wolgaſt werden durchs Fewr verderbet/ ander Staͤdte haben ander Vngemach.
Bey dieſer groſſen Landsbeſchwerung/ hat ſich zum oͤftern die Landſchafft zuſamen thun muͤſſen/ vnd inſonderheit in dieſem Jahre iſt ſie zwey mahl zu Stetin auff einen General- Landtagk zuſamen gekommen/ vnd nebenſt anderen Muͤhewaltungen/ wie eine Poſt geldes nach der andern auffzubringen/ vnd adæquatiõ der Quartier zumachen were/ vnd wie man doch zur entleſtigung der Einquartierung bey Kaͤyſerl. Mayſt. gelangen koͤnte/ in Rath gezogen.
Weil auch newlich die Kriegslaſt von dem Lande zuwenden/ vnd dem vnweſen zu remedieren/ der Landsfuͤrſte zu gefehrlichen Reverſalen der Stralſundiſchen caution gerathen war/ vnd man ſich befurchten muͤſte/ daß ſolches dem Lande moͤchte zum nachtheil gereichen/ als iſt man auch dannenher in ſorgen geſtanden.
Doch weil der General/ Hertzogk von Friedland/ ſich erkleret/ das er dem Hertzog von Pommern wegen geleiſteter caution nicht begerete moleſt zuſein/ noch jhn oder die Landſchafft zubelegen/ als hat man der guten Sache getrauwet/ vnd es dabey gelaſſen.
Vnt erdeſſen/ weil immerdar hochwichtige Sachen/ daß gantze Land betreffend/ vorfielen/ vnd die ſaͤmptliche Landſchafft/ dabey nicht allezeit ſeyn koͤnte/ als iſt aus wolbedachtem Rathe das Conſilium Status davon im vorigen Jahr gedacht/ voͤllig beſtellet/ deme Vollmacht in allerley begebenheiten zuſchlieſſen/ gegebẽ ward/ vñ warden hie zu beſtellet in Stetiniſcher Regierung Mathtias Carnitz Decanus wegẽ der Prælaten:
Andreas Borck wegẽ der Ritterſchafft/ vnd D. Clemens Michel Burgermeiſter zu Stetin:
Jn Wolgaſtiſcher Regierung aber wegen der Prælaten Volckmar Wolff Comptor zu Wildenbruch; wegen der Ritterſchafft Georg von Eickſtaͤdten/ vnd wegen der Staͤdte Chriſtian Schwartze/ Burgermeiſter zu Greifswald.
Paul Damitzen aber ward das Directorium daruber anvertrauwet/ vnd zu Adjunctis/ auff einen nothfal dazu aus der Landſchafft zuberuffen/ benennet/ Achatius Kleiſt; Caſpar Below; D. David Cruſius Syndicus zu Stargard/ vnd Georg Palbiczky/ Burgermeiſter zur Stolpe/ aus dem Stetiniſchen/ vnd aus dem Wolgaſtiſchen Otto Thun; Gerd Behre/ D. Joachimus Dithmar Syndicus zu Ancklam/ vnd Joachimus Brambeere/ Burgermeiſter zu Dem̃in.
Es war auch ein Statutum moratorium auff etliche Zeit gemachet/ daß die Schuldener bey dieſen groſſen dranckſalen/ zu ablegung des Haubtſtuels nicht ſolten gerichtlich gezwungen werden/ ſondern daß die Gleubiger mit abtragunge der Zinſen zufrieden ſein ſolten.
Welche Wilkuhr hernach von einem Jahr zum andern prorogieret iſt.
Es ſind auch Stewren von der Geiſtligkeit in dieſen ſchwuͤrigen zeiten/ zur bezahlung der Soldateſca/ anfenglich begehret worden.
Weil aber die Cleriſey Stetiniſches Oertes mit erlaſſung der Stewr zeitig begnadet ward/ als iſt ſolches endlich/ nach vielem anhalten/ auch einem vom Wolgaſtiſchen Superintendente D. Bartholdo Krakevitzen druber in Druck ausgegebenen Tractat/ darin die frage gehandelt wird; Ob die Prieſter vnd Geiſtlichen nebenſt andern zur Stewr verbunden ſind; auch in der Wolgaſtiſchen Regierung vnd in Ruͤgen den Geiſtlichen wiederfahren.
22. Zweene General Landtaͤge zu Stetin/ darin von Geldmitteln adæquation der Quartier vnd anderen wichtigen Sachen gehandelt/ auch ein Conſi-
lium ſtatus formieret/ vnd von prorogierung des Statnti Moratorij gehandelt iſt.
Diß Jahr hat auch ſeine wunderſame Zeichen in Pommern von ſich gegeben:
Dañ es iſt in der Stadt Schlawe in Hinter Pommern den iij.
Auguſti gegen den Abend vmb vii.
vnd viij. vhr ein vngewoͤnliches groſſes weiſes Creuͤtz in der Lufft geſehen/ daruͤber ſich maͤnniglich hat verwundern muͤſſen.
Es iſt vom Norden kommen/ vnd hat ſich nach dem Suͤdẽ gewendet/ das es den gantzen Horizont vmb bemelte Stadt/ ſo wol nach der lenge/ als breite begriffen/ wie ſolches bezeugen/ die es an vornehme Leute vmbſtaͤndlich geſchrieben haben.
Ob es nun ein Vorbot der Peſte geweſen/ die drauff des Ortes gefolget iſt/ oder ob es noch ein groͤſſers bedeute/ iſt Gott bekand.
Sozomenus beſchreibet eben ſolch ein helle Creutz/ das in den Pfingſten auff den Morgen/ drey Stund nach auffgang der Sonnen/ vmb Jeruſalem von dem Ort/ da Chriſtus auff dem Berge Golgatha gecreutziget iſt/ biß an den Oeleberg/ ſich in xv. Feldweges geſtrecket hat/ woruͤber viele Vnglaͤubige ſo erſchrocken geworden ſeyn/ daß ſie ſich zu dem gecreutzigten Jeſu gewendet haben.
Wir habẽ auch ein helle Creutz in Pommern geſehen/ daß nur nicht xv. Feldweges/ ſondern in den gantzen Horizont ſich gezogen hat/ vnd da wir doch Chriſten ſein/ achten ſolche vnd andere Zeichen nicht.
Man hat anch im Augſtmonat zu Greiffowald ein roth fewrig Schwerd in der Lufft geſehen:
Welches was es bedeutet/ iſt vns ſchon in den Haͤnden.
Man hat auch zur Eldenow (doch zweifele Jch/ obs dieſes Jahr geſchehen) in einem Baum/ als er geklaubet worden/ gar eigentlich auff der einen ſeyten mitten im Baum/ das Marien Bilde/ auff derardern einen Muͤnch geſehen/ vnd ſind die Stuͤcken hernach verſchicket worden/ daß Wunder mehren zuzeigen.
23.
Viel Wunderſahme Zeichen in Pommern.
24. Es ſterben Chriſtoff von der Laucken/ Matthias Carnitz/ Joſt von Dewiuͤ/ Jſrael Kaͤyko/ D. Theodorus Plonnies/ Antonius Petersdorff/ M. Sam. Lange
Sonſten verfallen diß Jahr Chriſtoff von der Lancken/ Wolgaſtiſcher Landrath vñ Landvoygt in Ruͤgen/ ein wollverdieneter Mañ in ſeinem Vaterland vñ Matthias Carnitz/ geweſener Cantzler/ Decanus des Thumcapittels/ vñ Hauptman zu Colbitz/ ein vornehmer Mann des Landes; Joſt von Dewitz Landrhat/ Jſrael Kaykow/ ein lxxxvi. jaͤhriger/ von Coͤßlin buͤrtig/ Hertzog Johan Friedrichs geweſener Secretarius vnd Cammerrath; D. Theodorus Apollonius Fuͤrſtlicher Richter/ Aſſeſſor Conſiſtorij vnd Capitularis/ Otto Rammin ein alter Hofediener/ Antonius Petersdorff Protonotarius vnd Capitularis zu S. Marien im lvxx. Jahr ſeines alters/ Ertman Filter Baccalarius/ vnd Conradus Hoffman Cantor in der Stadt Schulen/ ein guter Muſicus/ Vrbanus Sydman/ Rathsverwanter zu Stetin. M.
Samuel Lange der Hertzogin von Wollin beſtalter Hoffprediger iſt von den Soldaten/ da er ſich auff der Reyſe befand/ erſchoſſen.
25. Die S.
Jacobs Kirche zu Stetin wird mit allerley Zierd gebeſſert.
Sonſten iſt die Orgel in S.
Jacobs Kirchen zu Stetin von Paul Ludeman gebawet/ im October dedicieret/ vnd ſonſt die Kirche an der Cantzel/ Taufe/ Vhrwerck/ Ober Thor vnd and erem Zierd zimlich gebeſſert.
Auſſer Pommerland muß Roſtock/ da es vnverſehens uͤberrumpelt ward/ m.
Mann Wallenſteiniſch Volck annehmen.
Staden/ Crempe/ Newenburg vnd Wolffenbuͤttel kommen auch in Kaͤyſerliche Haͤnde.
Gluͤckſtadt aber ob es wol hart belagert ward/ koͤnte nicht gewonnen werden/ ſondern ward wieder quitieret.
Alſo auch muſte ſich die ſehr feſte Stadtder Hugenotten in Franckreich Rochella an den Koͤnig ergeben.
Auch gieng zwiſchen Spanien vnd Mantua der Krieg an/ vnd die reformation ward uͤberall in Oeſterreich/ Schleſien/ Boͤhmen/ Guͤlich vnd Pfaltz ſtarck fortgeſetzet/ auch D. Georgius Zeeman/ Paſtor zu Cempten/ wegen ſeiner Theologiſchen Schrifften gefaͤnglich eingezogen.
Er iſt dennoch endlich wider ledig geworden/ vnd zum Stralſund zum Stadt Superintendenten beſtellet/ welchem Ampt er biß in daß mdcxxxviij. Jahr rumblich vorgeſtanden/ darin er nach einer langwirigen Kranckheit endlich Todtes verblichen.
Der Koͤnig in Schweden kombt abermahl mit mehr Volck in der Pillaw an/ gehet fort biß ins Werder nimbt das Churfuͤrſtliche Volck/ ſo der Polniſchen Armee ſolte zugefuͤhret werden/ zu ſich/ bemechtiget ſich Newburg an der Weyſel vnd Straßburg an der Dribentz/ liefert zweymahl bey Dirſchaw vnd Straßburg eine Schlacht/ vnd wird druͤber verwundet.
Vnd ob wol Tractatẽ gepflogen warden/ ſind ſie doch vnfruchtbarlich zerſchlagen.
26. Was auſſer Pommern vrogegangen.
Weil im angehendẽ mdcxxviiij. Jahr zu Luͤbeck eine Friedens Tractation zwiſchen Kaͤyſ. vnd Koͤn. Mayt. aus Dennemarck vor genommen ward/ als hat der Hertzog aus Pommern gegen ſolche Zeit einen oͤffentlichen Buß- vnd Bettag außgeſchrieben/ daß Jederman bey Gott umb gluͤcklichen fortgang ſolcher Handlung/ vnd abwendung ferner Ruin anhalten wolle/ vnd damit er ja nichts hieunter verabſeumen moͤchte/ die ſeinigen von Aufang biß zum Ende bey ſolcher Luͤbiſchen Handelung zur ſtelle gehabt/ die daß Pommerſche intereſſe fleiſſig erinnern/ vnd deſſen zugeruchen inſtendig anſuchen muſten.
Es iſt auch zwar der Friede mit dem Koͤnige von Dennemarck dermaſſen getroffen/ daß jhm alles/ ſo jhme abgenommen war/ wiederumb eingereumet ward/ aber hiedurch ward der Teutſchen Nation/ vnd alſo dem Pommerlande noch nicht geholffen:
Dann es ward dz Hertzogthumb Mechelnburg/ erſtlich Pfandsweiſe fuͤr angewandte Kriegsvnkoſten/ hernach gantz eigenthumblich dem Hertzog von Friedland Generaln Wallenſteinern zu Lehen uͤbergeben/ vnd die beyde Hertzogen von Mechelnburg Adolff Friederich/ vnd Hans Albrecht gebruͤdere daraus durch ein Kaͤyſ. Edict geſchaffet/ vnd weil ſich gemelter Hertzog von Friedeland in ſeinen Tituln einen General uͤber das Oceaniſche vnd Balthiſche Meer nennete/ auch uͤberall vorgegeben ward/ daß er xx.
Orlogsſchiffe zuſamen zu bringen/ vnd ſich alſo zur Seezumachen bemuͤhete/ als wolte der Koͤnig von Schweden hiezu nicht ſtille ſitzen.
Vnd ob er wol zu dem Luͤbeckiſchen Convent nicht mit geladen war/ ſo hat er dennoch ſeine Abgeſandten vnd vnter jhnen D. Johan Salvium abgefertiget/ vnd von Langeland einer Jnſul/ dem Koͤnig in Dennemarck zuſtendig/ vmb ein ſicher geleit angehalten/ mit dem vorbringen/ es koͤnte nicht dz geringſte mit Dennemarck/ wo nicht die Stadt Stralſund/ vnd folgends die Cron Schweden/ mit drinn begriffen were/ geſchloſſen werden.
Aber die Kaͤyſ. Subdelegierten wolten kein geleit denſelben ertheilen/ noch jhre Schreiben beantworten/ ſondern verboten jhnen jhre ankunfft auff des Roͤmiſchen Reichs Boden vnd in die Stadt Luͤbeck/ vnd wandten fuͤr/ ſie hetten kein ander Befehl/ als mit dem Koͤnige von Dennemarck zu handelen.
Solches verſtunden die Abgeſandten uͤbel/ vnd beſchwereten ſich/ daß jhr Koͤnig/ der bißher Neutral geweſen/ vnd ſie anjetzo nicht den Krieg anzukuͤnden/ ſondern denſelben hinzulegen/ ja garden Frieden/ vnd gutes Nachbarliches vertrawen auffzurichten/ abgefertigt hette/ nicht ſolte gehoͤret werden/ da man doch der Feinde Legaten hoͤrete.
Aber ſie ſind/ als ſie zum andermaln vmb ein Geleit anhielten/ an den Kaͤyſer ſelbſt/ oder an den Kaͤyſ. General verwieſen.
Als ſolches in die Cron Schweden heimgebracht/ hat der Reichs Rath daſelbſt von dem Koͤnig gemeinen Frieden nochmahln zu befordern/ erhalten/ daß er Stenonem Bielken/ Freyherren in Krokeram/ zum Kaͤyſerlichen General abfertigte/ zuverſuchen/ ob der entſtandene Zwiſt in der guͤte koͤnte gehoben werden.
ANNUS 1629. 1. Fried wird zu Luͤbeck zwiſchen Kaͤyſ. vnd Koͤn. Mayt. aus Dennemarckgeſtifftec aber zur newen Vnruhe mit der Cron Schweden Bahne gemachet.
Aber da derſelb zum Strallſund ankommet/ vernimbt er/ daß der Feldmarſchall Arnheimb/ nebenſt Julius Heinrichen vñ Frantz Albrechten/ Hertzogen aus Niederſachſen/ Graff Philipp von Manßfeld vnd anderen Obriſten/ eine anſehenliche/ vnd in Pommern woll außgeſtaffierte Kaͤyſ. Armee von ſechs Regimentern zu Fuß/ vnd zwey zu Roß/ vnd xxi. Stuͤcken zum Succurs aus Pommern den Polen zufuͤhrete.
Es hette ſich ſolches Volck vnter dem ſchein/ als wen es auff den angehenden Fruͤling daß Land quitieren/ vnd ſich etwa ins Reich wider deſſen Feinde hinauff begeben wolte/ vnd deßhalben alle Kriegbereitſchafften an Pferden/ Ruſtwagen/ Munition vnd was ſonſt zum Feldzuge dienlich/ mit der Pommerſchen Lande trefflichen Koſten vnd beſchwerd in Vorrath bringen laſſen.
Aber nach ablauff des Winters ward/ wie geſagt/ eine ſtarcke Armee zu des Koͤniges in Polen Dienſten wieder Schweden auffgefuͤhret.
Dieſes ließ ſich gemelter Koͤniglicher Legat ſehr befrembd fuͤrkommen/ daß da der Koͤnig von Schweden vor dieſem viele in den Teutſchen Kriegen dem Kaͤyſer/ inſonderheit/ weil er von deſſen Feinden darzu erſuchet war/ hette ſchaden koͤnnen/ vnd gleichwoll nichtes hette anfangen wollen/ jhme anjetzo Feindſelige Waffen entgegen geſetzet/ vnd des Reichs Adler wider jhn auffgefuͤhret werden.
Meinete auch nicht/ daß derſelb ſein Koͤnig wegen derhuͤlffe/ die er der Stadt Stralſund gethan/ aus den Schrancken der Neutralitaͤt geſchritten were/ weil er ſie von dem Reiche nicht geriſſen/ ſondern ſie vnd dz Meer in ſicherheit geſetzet/ vnd ſo wol von jhr/ als ſeinem eigenen Reich eine groſſe gefahr abgewendet hette.
Weil dann nun gemelter Steno Bielke die Sache in ſolchem ſtande befand/ trug ers bedencken/ Perſoͤnlich ſich zum Kaͤyſ. General zubegeben/ ſondern faſſete obangeregete/ vnd mehr Vrſachen/ in ein außfuͤhrlich ſchreiben/ daß er alſo erfahren moͤchte/ ob zu guͤtlicher Handlung noch Hoffnung verhanden were/ vnd der General dahin ſich wolte lencken/ daß er das Kaͤyſerliche Volck/ ſo wider Schweden auff gezogen/ zuruͤcke berieffe.
Es iſt aber keine andere antwort erfolget/ als daß Kaͤyſ. May. dz Volck/ ſo in Preuſſen gienge/ dem Koͤnige von Polen uͤberlaſſen hette/ vnd darin nicht zuverdencken were/ weil ſie ſonſt daſſel be nicht zulaſſen gewuſt/ vnd daß es alſo des Kaͤyſers Volck nicht mehr were.
Vnd alſo iſt die Kaͤyſerliche Armee vnter des von Arnheimbs Command im̃er fortgezogen: hat erſtlich einen Mufterplatz im Newen Stetiniſchen/ nicht ohne zimbliche verwuͤſtung ſolches Ortes/ gehalten/ iſt folgends nach Hammerſtein gezogen/ hat daſelbſt mit den Polniſchen Commiſſarien eine gewiſſe Capitulation auff gerichtet/ weiters ſich uͤber die Weyſſel begeben/ vnd mit dem Polniſchen Feldherren Koniecpolßki ſich zuſamen gethan/ auch mit jhme dem Koͤnige aus Schweden/ der vom Marjenwerder auffgebrochen war/ an einem Holtze vorgewartet/ vnd vnverſehens/ als er mit des Reingraffen Reuterey daher zog/ angefallen/ daß er ſich retterieren/ vnd etliche Soldaten vnd Officierer nebenſt etlichen Cornet vnd Ledernen ſtuͤcken verlohren/ vnd im ſtich/ nicht ohne ſein ſelbſt eigene gefahr/ daruͤber auch der Hutt jhm entfallen/ vnd in der Feinde Haͤnde gekommen iſt/ laſſen muſſen.
Es iſt aber dieſer empfangene Schade bald von den Schweden wider erſetzet.
Dann des Obriſten Mozarsky Volck ward bey Dirſchaw meiſtentheils niedergehawen/ vnd etliche Faͤhnlein vnd Cornet vnd andere Beuten in Dirſchaw eingebracht.
Folgends auch hat daß Polniſche vnd Kaͤyſerliche Volck bey einer Schantze bey Marienburg/ vnd zwiſchen Stum vnd Marienwerder eine zimbliche Niederlage gelitten/ vnd die Schwediſche haben ſich gar bis an Thorn gemacht.
Da vnterdeß durch Franckreich vnd Engelland/ wegen eines ſechsjaͤhrigen Friedens zwiſchen Polen vnd Schweden ſtarck gehandelt/ auch endlich vom 1. Julij. anzurechnen beſchloſſen ward/ hat der Kaͤyſerliche Feldmarſchall/ der von Arnheimb/ reſignieret/ vnd ſeine zwey Regimenter zu Roß vnd Fuß Graff Philipp von Manßfeld/ das Command aber dem Hertzog von Sachſen Lawenburg uͤbergeben/ vnd alſo iſt alles Kaͤyſerliche Volck wider zuruͤck in Pommern gekommen/ dahin ſich/ nach deme die Armee in Polen anfenglich gegangen war/ alßfort andere Troppen/ meiſtentheils Vnteutſch vnd uͤbelmundieretes Volck/ an der vorigen ſtelle/ gefunden/ vnd das vorige Spiel wieder angefangen/ vnd des Landes vermoͤgen an ſich gezogen haben.
3. Kaͤyſerlich Volck zeucht den Polen wider Schweden zu huͤlffe.
3. Schwediſche Schiffe verwehren das auslauffen der Kaͤyſerl. Schiffe in den Hafẽ zu Roſtock vnd Wiſmar/ vnd Koͤnigliche Schreiben gehen an die Seeportẽ.
Dagegen hat der Koͤnig in Schweden die Hafen zu Wiſmar vnd Roſtock/ den Kaͤyſerlichen das außlauffen zuverwehren/ mit Kriegsſchiffen beleget/ auch ein ſchreiben an die Seeporten/ ſo Kaͤyſ. beſatzung innen hatten/ abgehen laſſen/ vnd jhnen angezeiget/ wie er mit allen Krefften die Schiffung vnd Handlung zu Waſſer in Sicherheit erhalten/ vnd hiegegen verhindern wolle/ daß nicht etwa die benachbarte Seeport geſtercket/ vnd von darauß der Stadt Strallſund/ die er in Schutz vnd Schirm auffgenommen/ Verderben vnd groſſe Vnſicherheit der See verurſachet werde.
Nennete auch in ſolchem ſchreiben außdruͤcklich Stolpa/ Colberg/ Cammin/ Wolgaſt/ Greifswald/ Roſtock/ vnd Wißmar/ vnd geboth/ das bey des Schiffs vnd aller guter confiſcation niemand aus ſolchen Ortern einige ſchiffung vornehmen ſolle/ biß durch andere Mittel dem vnheil abgeholffen were.
Weil aber keine Guarniſonen in Luͤbeck vnd Stetin verleget waren/ als iſt Niemand verwehret worden/ ſich dahin zubegeben/ doch mit dieſem bedinge/ daß weil die Reiſe nach Stetin fuͤr Wolgaſt uͤbergehet/ ein jeder/ der nach Stetin ſchiffet/ einen Schein auff weiſe/ daß er zu Wolgaſt nicht angelendet/ noch irgend auff einigerley Weiſe etwas von Wahren dahin verhandelt hette.
4. Stetiniſcher Accord mit dem Feldtmarſchall
Mit gemelter Stadt Stetin hette der Feldmarſchall Georg von Arnheimb vor ſeinem Abzuge in Polen einen Accord auffgerichtet/ daß ſolche Stadt keine Correſpondentz mit dem Feinde halten/ noch jhme einige Zufuhr thun/ auch keine Schiffe/ die nicht vorher nothtuͤrfftige Wahren/ ſo weit dieſelbe fuͤr den Feind durchzubringen/ eingebracht/ auß dem Hafen zur See außlaſſen/ auff jhren Stroͤmen Feindlichen einfall verwehren/ fuͤr abweltzung der Einquartierung den Reſt von den zuvor bewilligten Geldern/ vñ noch darzu etliche tauſend Reichsthaler erlegen/ vnd cc. laſt Korn ohn entgelt/ vnd c. Laſt vmb gebuͤrliche bezahlung der Armee liefern/ auch der Kaͤyſ. Armee Paß vnd Repas geſtatten wolle.
Dagegen hette er verſprochen/ das/ laut des Generalen Salva Guardia/ ſo voriges Jahr erhalten war/ der Stadt die zuvor erhaltene Jmmunitet von aller einquartierung befeſtiget/ ſie aller ferneren anfuͤrderung/ anſtrengung vnd Preſſuren enthoben/ ihr die freye Schiffarth ohne jenige impoſten/ Licenten/ vñ Vngelde nochmaln vergoͤnnet/ vnd ſie bey jhrer Niederlagsgerechtigkeit geſchuͤtzet/ vnd vmb deſſentwegen der Paß zu Gartz vnd Dam̃ in des Hertzogen von Pommern beſatzung/ nach wie vor gelaſſen werder ſolte.
Vnterdes hat das Schwediſche Volck/ ſo ſich in Stralſund befand/ faſt taͤglich auff die Kaͤyſeriſche geſtreifet/ vnd ſie in jhren Quartieren in vnd vmb Ruͤgen beſuchet.
Sie dagegen feyreten auch nicht/ warteten jhnen wiederumb auff/ wor ſie konten/ vnd gieng alſo ein Scharmutzel nach dem andern vor.
5. Scharmuͤtzel zwiſchen der Kaͤyſerlichen vnd Stralſundiſchen Guarniſon.
Hieruber ward der Vor Pommerſche Ort faſt gar veroͤdet.
Doch gieng es dem Hinter Pommerſchen auch wegen des Polniſchen zuges/ vnd der continuirlichen Einquartierug nicht viel beſſer.
Denn es warden allenthalben viele Doͤrfer vnd Flecken/ theils durch vnvorſichtigkeit/ theils muthwillig eingeaͤſchert/ auch etliche Staͤdte mit Brand verderbet/ vnd zunichte gemachet.
Alſo iſt Buͤtow auff Palmarum biß auff drey Haͤuſer mit Kirchen vnd allen anderen gebewden abgebrand.
Zu Ancklam ſind die Thoͤre viele Tage verſchloſſen gehalten/ vnd von der Burgerſchaft etliche tauſend Reichsthaler begehret worden.
Weil ſie aber ſolche Summa auffzubringen/ in jhren Krefften nicht gehabt/ alß haben ſie an Zinn/ Kupffer/ Miſſing/ Viehe/ Leinwand/ Betten/ vnd Kleydern/ ſo viele heraus geben muſſen/ dz an der begerten Summa nichts mangelte.
6. Vielerley Brañ vnd ander Vngluͤck in Pommern.
Jn dieſem Jahre da die Evangeliſche Laͤnder ſo wol von dem Creyeheer der Catholiſchen Liga vnter dem General Tilli/ alß den Kaͤyſerlichen Armeen vnter Generall Wallenſteiner vberſchwemmet vnd abgemattet waren/ kam ohne jemandes võ dem Evangeliſchen Standẽzuziehung ein ernſtlich Kaͤy.
Mandat den vi.
Martij heraus/ darin von vieren im Roͤmiſchen Reiche wegen des Religion Friedens ſtreitig Hauptarticulẽ Kaͤyſerliche erklerung gegeben ward/ alß erſtlich eine Generall deciſion etlicher Reichs gravaminum/ das die Proteſtierende Staͤnde nicht befugt weren/ einige Geiſtliche ſtiftung vnd Guͤter/ ſie muͤgen ohne mittel oder mittel bahr zum Reich gehoͤren/ einzunehmen/ ſondern was ſie nach dem Paſſowiſchen vertrage eingenommen hetten/ wieder abtreten muͤſten:
Zum andern eine Edictal declaration/ das der Geiſtliche Vorbehalt/ wie er genennet wird/ ein Theil des Religions Frieden ſey/ vnd das keiner/ der von der alten Religion abtrit/ oder der Proteſtierenden Religion zu gethan iſt/ einiges Biſthumb/ Prælatur vnd Præbend/ oder die Seſſion vnd Stimme bey den Reichstagen/ oder andere Rechte vnd Privilegien/ die ſie bey der alten Religion gehabt/ behalten koͤnne; Zum dritten ein Mandatum ſine clauſula/ daß die Vnterthanen der Reichsſtaͤnde des Religion Friedens nicht faͤhig ſein/ ſondern jhnen frey ſtehe/ aus dem Lande zuziehen/ vnd jhr Haab vnd Guͤter zuverkaufen.
Zum vierdten wegen Excluſion der von der vngeaͤnderten/ vñ anno mdcxxx. den xxv Junij zu Augsburg uͤbergebenen Conſeſſion abgetretenen Staͤnden.
Dieſes Kaͤyſerliche Edict iſt allen Reichsfuͤrſten/ wie auch dem Hertzogen von Pommern/ inſinuiret/ vnd hat bey iedermenniglich tiefes Nachdencken/ auch groſſe furcht vnd beſturtzung erwecket/ inſonderheit weil alsfort Kaͤyſerliche Commiſſarij ins Reich allenthalben abgeordnet wuͤrden/ die die abgewichene/ oder in andere wege eingezogene Ertz- vnd Biſthuͤmer/ Prælaturen/ Kloͤſter/ vnd andere Geiſtliche Guͤter/ Hoſpitalien vnd Stifftungen/ in derer poſſeſſion die von der alten Religion zur Zeit des Paſſawiſchen Vertrags/ oder ſeithero geweſen/ vnd folgends draus geſetzet worden/ abfordere/ vnd anderen Perſonen beſetzen/ vñ die ſo ſich ſeumig in widereinreumung der Geiſtlichen Guͤter bezeigen wuͤrden/ mit der po des Landes vnd Religions Frieden darzu zwingẽ ſolten.
Ob nun wol an vielen Orten/ ſowol von andern/ als von dem Fuͤrßen in Pommern/ deme es auch durch den Chnrfuͤrſten aus Sechſen eingehẽdigt ward/ nach deme daruͤber allerley conſultationes ſo wol unter den Weltlichen/ als Geiſtlichen im Miniſterio gthaltẽ waern/ appellieret/ vñ dawider proteſtieret ward/ mit vorwenden/ daß ſolches eine gemeine ſache were/ vnd derohalben nicht ſo halde drin koͤnte wilfaͤhret/ ſondern alles auff einer algemeinen Reichsverſamlung muſte außgefuͤhret werden/ ſo iſt dennoch zu Kauffbeiern/ Augsburg/ in Oſterreich/ vnter der Ens/ in Schleſien/ Francken/ Weſtphalen/ vnd uͤberall durch die Kaͤyſerl. Commiſſarios/ laut jhrer Jnſtruction/ verfahren/ vnd viele Cloͤſter/ Kirchen/ vnd Stiffte den Proteſtirenden vnd jhren Gemeinen abgenommen/ vnd die Baͤpſtliche Miſſe wieder eingefuhret worden.
Hiebey hat der Pomriſche Hertzog inſonderheit betrachtet/ daß ſeine Vorfahren/ die Hertzogen aus Pommern jure regio anfaͤnglich den Chriſtlichen Glauben angenommen/ vnd die Stifftskirche zu Cammin fundieret/ erbauwet/ dotieret/ privilegieret/ vnd conſervieret hetten/ dermaſſen/ daß zu keinen Zeiten einiger Biſchoff/ Prælat/ oder Thumherr/ ohn der Landsfuͤrſten bewilligung vñ ratification/ erwehlet vnd beſtetiget worden/ wie ſolches im Biſthumb Cammin/ als gar ſingular/ von dem vornehmen Pommerſchẽ Juriſten Matthia Stephani allegiert wird/ weiters das gemeltes Biſtumb vnter keinem Ertz Biſtumb gelegen/ dann ferner/ daß ſchon im Jahr mdxxvij. viele Kloſter vnd Geiſtliche Guͤter im Lande eingezogen/ vnd obwol hie vnd dort noch etliche Muͤnche eine zeitlang verblieben/ die entweder ex commiſeratione alimentieret/ oder nach bekendnus der Evangeliſchen Religion zu Pharrdienſten befordert ſein/ dennoch endlich auff dem General Landtage/ ſo zu Treptow im Jahr mdxxxiv. gehalten iſt/ die reformierete Religion im gantzen Pommerlande/ vnd alſo auch im Stifte Cammin angenommen/ vnd mit einer Newen Kirchen Ordnung befeſtiget ſey.
Dabeneben weil ſchon im mdxxx. vnd xxxij. Jahr zu Colberg vñ Coßlin die Predigt des Evangelij erſchollen/ auch Biſchoff Eraſmus geduldet/ daß gemelte Evangeliſche Kirchen Ordnung ſo wol im Stifft/ als in dem andern Lande/ eingefuͤhret/ vnd gewiſſe diſpoſition vom Stifft darin gemachet/ vnd ſieben Jahr hernach erwiedert vnd beſtetiget ward; weil auch Biſchoff Bartholomæus hernach im Jahr mdxlv. einen vertragk/ die Evangeliſche Religion im gantzen Capittul vnd bey den ſaͤmptlichen Stifftſtaͤnden zulaſſen/ auffgerichtet/ vnd ſo etwa ein Kaͤyſerlich mandatum wegen des Stiftes Cammin durch wenig Stifftsſtaͤnde im Jahr mdxlviij. außgewircket/ ſolches dennoch weder den Statum der Religion betroffen/ noch wegen vielfaͤltiger Proteſtation der Landsfuͤrſten/ des Capituli/ vnd der ſaͤmptlichen Stifftsſtaͤnde/ einige vires rei judicatæ erlanget/ vnd endlich alles/ als die Sache ans Cammergericht verwieſen/ gar durch den Paſſawiſchen Vertragk/ vñ erfolgeten Religionfriede auff gehaben worden; Als hat der Landesfuͤrſte desfals gutes muths vnd ohne furcht ſein koͤnnen/ der gewiſſen Hoffnung/ das man ſeinen Landen durch dergleichenEdict mit Rechte nicht beykommen koͤnte/ inſonderheit weil er vorgewiſſert war/ daß der Biſchoff vnd die Stifftsſtaͤnde nicht abſolutè frey/ oder vnmittelbahre glieder des Roͤmiſchen Reichs ſein/ noch vom Reiche einige Regalien oder Lehen empfangen/ ſondern den Hertzog von Pommeren/ als andere vnterthaͤnige/ gehorſame vnd getrewe Landsſtaͤnde/ fuͤr jhre Oberherren erkennen/ vnd deßwegen ſich mit alle dem jhrigen des Religionfriedens zuerfrewen haben/ vnd das deſtomehr/ weil zur Zeit des Paſſawiſchen vertrages die Roͤmiſch Catholiſchen bey dem Pomriſchen Mediat Stifft/ noch andern geiſtlichen Guͤtern/ in keiner naturali et corporea poſſeſſione vel quaſi geweſen/ vnd nach dem Paſſawiſchen Vertrag kein Catholiſcher Biſchoff das Stifft im Beſitz gehabt.
Aus dieſen vnd anderen Vrſachen hat der Lands fuͤrſte geſchloſſen/ daß die beſtellung/ annehmung vnd beybehaltung der Religion vnd verordnung des Kirchen Regiments/ ſo den Fuͤrſten im Stifft vnd Pommern allein zuſtendig/ jhme durchaus nicht koͤnne genommen oder ſtreitig gemachet werden.
Vnterdes ward allenthalben ein hohes vnd weites Thor den Ordensleuten vnd Muͤnchen im Pabſtumb/ daß jenige/ was ſie in ſo langen Jahren nicht genoſſen/ itzo durch die mechtige Hand eines hoͤchſtgeneigten Richters zuuͤberkom̃en/ eroͤffnet/ inſonderheit weil der Kaͤyſer faſt gantz Teutſchland/ bevorrab der Evangeliſchen Laͤnder/ mit Kriegesvoͤlckern/ durch welche die Execution vmb ſo viel leichter/ wieder die Poſſeſſores derſelben Guͤter zu Werck zurichten geweſen/ uͤberſchuͤttet hette.
Vnd ob ſchon vorgegeben ward/ daß man wegen der benachbarten Potentaten in Waffen ſtehen muſte/ ſo war es doch der Catholiſchen Ligæ am meiſten uͤmb die Execution obberegten Kaͤyſerlichen Edicts zu thun.
Alſo ward beym Kaͤyſerlichen vnd Paͤbſtlichen Hofe ſolch ein rennen vnd lauffen nach Biſtumbern vnd andern Stifftern angeſtellet/ als auff keiner Franckfurter Meſſe/ da ein Kaͤufer noch mus Geld oder Wahren mitbringen/ alhie aber ein jeder vmbſonſt einkauffen wolte/ zuverſpuren iſt.
Ein jeder Orden war vmb die Recuperation ſeiner Guͤter bekuͤmmert.
Da wurden die alte fuͤr lxxx. vnd mehr Jahren nicht angeſehene/ noch geruͤhrte Brieffe mit groſſer begierde herfuͤr geſucht/ alle Acta Publica/ ſo wol zu Wien/ als Rom durchgeſehen/ vnd gewiſſe Commiſſarij in die Craͤyſe Teutſchen Reichs verordnet/ welche an jedem Orthe ſich des Zuſtandes der Geiſtlichen Guͤter/ ob ſie mediatè oder immediatè dem Reiche vnterworffen/ jtem ob ſie vor oder nach dem Paſſa wiſchen Vertrage reformieret vnd eingezogen/ erkundigen/ vnd nach befundener beſchaffenheit/ dieſelbe repoſcieren/ vnd den vorigen Beſitzern ſolche wieder einreumen ſolten:
Auff die hohe Stiffter vnd Beneficia wurden Eventual Exſpectantz Brieffe/ ehe obbemelte Kundſchafft recht eingezogen worden/ beym Pabſt vnd Kaͤyſer loßgewircket:
Geſtalt dann der Cardinal von Harrach eine Abtey bey Magdeburg erhalten/ vnd iſt zu Rohm eine newe Cantzeley eroͤffnet/ darin dieſe vnd dergleichen Expeditiones geſuchet/ vñ die Jntraden des Pabſtthumbs nicht wenig vermehret wuͤrden.
Das Ertzſtifft Bremen ward dem Hertzogen zu Holſtein Johan Friederichen/ als Poſtulierten deſſelben Ertzſtiffts/ vnter dem Schein/ als wenn er vermuͤge des Religionfriedens zur Adminiſtration deſſelben vntuͤchtig were/ vnd der Kaͤyſer den Rechten/ vnd der bevorſtehenden wuͤrcklichen Execution vorbeſagten Edicts/ ohn anſehen der Perſohnen/ vnd einigen Evangeliſchen Standes dem Reich erwieſenen Trewe vnd Meriten/ jhren Lauff vollenziehen laſſen muſten vnd wolten/ jedoch gegen eine gewiſſe Jaͤhrliche Penſion/ ſo dem Hertzogen ad vitam aus vorgedachtem Ertzſtiffte abgetragen werden ſolte/ aus den Haͤnden gebracht/ vnd dagegen des Kaͤyſers Sohn Ertzhertzog Leopold Wilhelm/ als welcher ſchon zuvor Biſchoff zu Straßburg/ Halberſtadt vnd Paſſaw war/ zu dem Ertzſtifft Bremen recommendiret vnd befordert.
Vnter andern ward zu Rom von einem Canonico zu Coͤln vmb das Stifft Luͤbeck/ vnd von einem Canonico zu Saltzburg vmb das Stifft Cammin in Pommern gebuhlet/ auch iſt auff daſſelbe Stifft Cammin aus Pohlen eine Conceſſion fuͤr einen des Koͤnigs Sohn durch einen an den Kaͤyſerlichen Hoff abgefertigten Abgeſandten geſuchet/ vnd dadurch der Hertzog von Pommern/ als ein Patronus vnd zugleich erwehlter Biſchoff von Cammin/ verurſachet/ beym Kaͤyſer in zeiten allen verfaͤnglichen Collationibus/ ſo viel muͤglich/ vorzubawen.
Vnd ob wol der Polniſche Abgeſandter ſich hoͤchlich bemuͤhet/ ehe der Hertzog von Pommern von dieſer bewerbung des Koͤniges von Pohlen etwas vernommen/ eine anwartung oder Conceſſion auff das Stifft Cammin zuerhalten; So iſt man doch am Kaͤyſerlichen Hofe ſo behuthſam gegangen/ das man dieſes mahl dem Hertzogen von Pommern nicht zu nahe geweſen/ noch demſelben/ oder dem Stift Cammin/ præjudiciret hat.
Dann es hat der Kaͤyſer zu anfangs geantwortet/ daß er dem Hertzogen zu Pommern/ als der ſich in den vorgeweſenen rebeilionsbewegungen friedſam/ vnd dem Kaͤyſer gehorſam bezeiget/ dz Stift nicht abnemen koͤnte.
Vnd wie darauff der Koͤnig in Pohlẽ replicieren laſſen/ dz ſeine meinung auch nicht were/ dem Hertzogen von Pommern daß Biſthumb Cammin aus der Hand zunehmen/ zumahlen er auch ſelbſten dem Hertzogen/ mit Koͤniglicher Liebe vnd Freundſchaft wolzugethan were/ ſondern nur auff einen Todtesfal eine Conceſſion begehret/ hat der Kaͤyſer ſich ſo weit ausgelaſſen/ da entweder durch Mittel einer wuͤrcklichen Execution/ vermuͤge des ergangenen Edicts/ ſolches Stift ſeiner Fundation/ als auch des Heiligen Roͤmiſchen Reichs Religion Friden gemeß/ reſtituiret/ oder ſonſten erlediget werden/ vnd jhrer Kaͤyſerl. Mayſt. diſpoſition anheim fallen ſolte/ daß als dañ der Kaͤyſer Herren Ferdinand Carlin/ Princen zu Pohlẽ/ auff des Pabſts Proviſion/ damit verſehen/ vnd zu dem Poſſes deſſelben verhelfen wollen.
So bald nu der Hertzog von Pommern dieſer Kaͤyſerlichen reſolution verſtendiget worden/ haben J. F. Gn. jhren geheimbten Secretarium Friederich Bohlẽ ſchleunigſt an den Kaͤyſerlichen Hoff folgends Jahr im Februario abgeſchicket/ vnd jhm volmacht auffgetragen/ auff alle vnd jede vorkommende dergleichen vnd andere hochwichtige momenta Rerum ein wachendes Auge zuhaben/ wegen des Stifs Cammin vnd der Cloͤſter im Lande/ mundliche vnd ſchrifftliche Remonſtration beym Kaͤyſerlichen Reißhoffrath vnd an allen andern dienſtlichen oͤrten zuthun/ das nemlich niemand frembds/ oder von Reichsſtaͤnden/ einiges intereſſe oder befugnus darauff zu prætendiren/ vnd darinn von S. F. Gn. womit beſchweret zuſein/ ſich mit beſtande zubeklagen hette; das auch ſolche Guͤter in Pommern/ worunter das Stift Cammin jederzeit mitgerechnet worden/ nicht verhanden/ welche des Hertzogen Vor Eltern/ vnd S. F. Gn. ſelbſt/ mit aller hohen Landesfuͤrſtlichen Obrigkeit vnd anderen Gerechtſamkeiten nicht zugehoͤrig/ wie auch von jhnen vnd dem Hertzogen von vndencklichen Zeiten hero nicht fur rechte mittelbahre Landtſtaͤnde/ Landſaſſen vnd Vnterthanen gehalten/ auch fuͤr dem Paſſawiſchen Vertrage der Augſpurgiſchẽ Confeſſion nicht ſolten vnterzogen ſein.
Durch welche Remonſtration dann auch/ vermittels Goͤtlicher verleyhung/ ſo viel obtinieret vnd zuwege gebracht iſt/ das wider den Hertzogen zu Pommern der Kaͤyſer keine Commiſſarien verordnet/ noch dem Koͤnige zu Pohlen/ ob wol der vorige Abgeſandte Anno mdcxxx. wider nach Wien gekommen/ einige weitere Hoffnung zu erlangung des Stifts Cammin/ als daruͤber der Kaͤyſer de jure etiam ſtrictiſſimo, nemlich vermuͤge des publicirten Edicts/ nicht zu diſponieren gehabt/ gemachet/ ſondern der Hertzog bey ſeinen habenden vnd kundtbahren Rechten/ welche auch der Kaͤyſer durch den Reichs Vice Cantzler/ den Herren von Stralendorff/ zugeſtanden/ auff alle Faͤlle ruhig gelaſſen werden.
7. Kaͤyſerlich ediet von reſtitution der geiſtlichen Guͤter wird inſinuieret/ wider welches doch Pommern ein genugſames Recht prætendiren kan/ vnd ſolches Recht auch genugſam ausgefuͤhret hat.
8. Legation der Stadt Stetin in Dennemarck/ vnd Handlung wegen der Tranck- vnd Wahrenſtewren.
Vmb ſolche Zeit warden im Namen der Stadt Stetin wegen des Zolles aufm Ruden zum Koͤnige aus Dennemarck Paulus Friedeborn/ dasmahl Secretarius/ hernach Burgermeiſter/ vnd Chriſtian Hippman Caͤmmerer/ nunmehr elteſter Burgermeiſter/ abgeſand/ vnd haben guth gehoͤr erlanget/ vnd ſolche reſolution reportieret/ wen andere des Zolles ſich nicht anmaſſeten/ das es auß Dennemarck nicht geſchehen ſolte.
Aber in den folgenden Kriegen/ da den Schwediſchen die Licenten von den Wahren/ ſo auß vnd eingeſchiffet werden/ muͤſten gereichet werden/ iſt auffs Newe auch von den Daͤhniſchen auffm Ruden der Zoll gefordert.
Mittlerweile hat der Landes fuͤrſt mit den Landſtaͤnden auß beidẽ Regierungen abermahl gerathſchlaget/ wie man zu einẽ dienlichen nervo/ dazu man in nothfaͤllen greifen/ vnd davon man die Buͤrden des Landes abtragen moͤchte/ gerathẽ konte/ aber nach erwegung allerhand vmbſtaͤnde keinen bequemlicheren modum gefunden/ als die Tranck- vnd vnd Wahrenſtewren/ welcher bey allen vmbliegenden Nachbahren im ſchwangegehet.
Etlichen zwar/ vnd inſonderheit der Buͤrgerſchafft zu Stetin/ iſt ſolches etwas aͤrgerlich fuͤrkommen/ weil jhnen der Name der Tranckſtewren/ in betrachtung der Alten Tractaten von den Bieracciſen/ nochmaln ſehr odios vnd widerlich war/ man hat aber mit vielen vrſachen/ des Landes Credit zuretten/ durchgedrungen/ vnd iſt endlich/ nach vielẽ handlungẽ mit der Burgerſchafft zu Stetin/ dieſer Abſcheid von dem Landsfurſten gemachet/ daß da vor dieſem von jeder tonne Bier in Stetin vom Rath zur zulage vj. ſchilling genommen weren/ hinfort vj. ſchilling von jeder Tonne zur Ablage der Stadtſchulden gegeben wuͤrden.
Solche Zulagsmittel ſind erſtlich auff funf Jahr nachgegeben/ hernach abermahl im Jahr mdcxxxiv. auff vier Jahr/ folgends noch weiter prorogieret/ doch mit bedingung einer recognition/ daß bey abgang der Landfuͤrſtlichen jntraden/ Burgermeiſter vnd Raht ſchuldig ſein/ von ſolcher Zulage Jahrlich ein gewiſſe Geld auff zwene Termin einzuliefern.
Als aber alles mit Schrecken/ Furcht vnd Zittern vmbgeben war/ lieſſen ſich auch allenthalben wunderbare Zeichen mercken/ darin ſich faſt Niemands richten konnen.
Ein vornehmer alter Hofediener/ Michael Raddun/ Geheimbter Hoff- Secretarius/ wie Jch aus ſeinem eigenen Munde noch vor weniger Zeit gehoͤret/ als er nebenſt noch zween anderen Fuͤrſtlichen Dienern vom Adel/ die noch anjetzo im Leben/ vnd in vornehmẽ Emptern ſind/ võ einer Hochzeit zu Nacht vm̃ Glock Eins alhie zu Stetin nach Hauſe gehet/ ſiehet bey vollem Mond in der Lufft bey klarem Wetter eines groſſen Loͤwen geſtalt/ gar eigentlich in ſeiner Farbe vnd Gliedern abgebildet/ auff gericht Suedwerts ſtehen/ daß er den Ruͤcken ins Oſten/ vnd das Geſicht in Weſten gegen dem Mond uͤberkehrete.
Vnd als ſolche geſtalt bey einer Viertelſtunden mit groſſer verwunderung der zuſehenden geſtanden/ hat ſie ſich getheilet/ vnd in den Norden verzogen.
Alſo auch bald drauff/ da der Newe Mond hereintrat/ ward es zu Nachte vngewoͤnlich liecht/ als es bey vollem Mond ſein kan.
Des Morgends vorher vmb Glock viere ſind zweene Regenbogen uͤber einander vom Mond formieret/ welche ein Paſtor in der naͤhe auff gemercket vnd bezeuget hat.
Zu Stargard entſtand ein vnvermuthlicher groſſer Donnerſchlag aus einer bleichen geringen Wolcken im Sommer nach mittage im heilen Sonnenſchein/ traff in S.
Auguſtini Kirche/ ſonſt die Kloſter Kirche genant/ oben im Dach/ ſchlug einen groſſen uͤber das Gewelb gehenden Balcken entzwey/ zerſpaltete auch eine holtzerne Walle/ daran die Vhre gehet/ vnd ob wol das Gewelb vnverletzet blieb/ ſo iſt doch der Draht am Hammer der Vhren/ der durchs Gewelbe gehet/ vnterwerts zerſchmeltzet/ wie Bley/ vnd die Bildnuſſen auff dem Altar an etlichen Orten ſchwartz vnd in etwas verletzet worden.
Auch am Zeiger ſind die angemahlete guͤldene Vierteil Vhrzahlen querdurch vom Norden zum Suͤden verſchwaͤrtzet/ das leinen Tuch vnd Teppich auffm Altar zerriſſen/ vnd der aufftrit vnd gemaurete Fuß am Altar zertheilet/ vnd in die Erde geſchlagen.
Zu Coͤßlin iſt die Sonne gantz ſchwartz wie eine kohle vmb Glock viere im Auguſto einmahl auffgegangen/ vnd darauff bluthroth biß vmb Sieben Vhr geſtanden/ dabey ſich etliche Wolcken præſentieret/ die eine geſtalt eines uͤbergezogenen Wagen mit ſchwartz bekleidetem Volck von ſich gegeben.
Auch ſind viele Spitzen auff die Sonne zugeſchoſſen.
Eben an dem Tage/ da der Feldmarſchall Arnheimb durch Stetin nach Polen zog/ ſind zu Prentzlow drey Sonnen vnd wunderliche Regenbogen geſehen/ auch iſt in der Compterey ein See in Blut verwandelt drey Tage lang/ welches auch zu Coſelitz bey Pyritz/ wie auch bey Ziten in der Marck geſchehen iſt.
Auch ward es bey der Stadt Stetin fuͤr ein boͤß Zeichen angezogen/ daß zweymahl ein ſtuͤcke vom Walle einfiel/ eine Magd beym Wallbaw befallen ward/ vnd das newe Werck beym Frawenthor ſich tieff einſenckete.
Jnſonderheit war es mercklich/ daß nicht allein zu Stetin/ ſondern auch zu Prentzlow/ Wolgaſt/ Berlin vnd Stargard nebenſt einem Blitze ein Fewrzeichen/ wie eine Sichel im Auguſto geſehen iſt.
Von andern Wunderzeichen/ die zu Hamburg/ Tangermund/ Schwerin/ Sonderburg vnd andern Ortern dieſes vnd vorige Jahr ſind vorgegangen/ wil Jch nichtes ſagen.
Laſſe es die vermelden/ die ſolcher Orter Geſchichte verzeichnen.
9. Allerley Wunderzeichen in Pommern.
Dieſes kan Jch gleichwol zu vermeldẽ nicht vmbgang haben/ daß ſich vmb dieſe Zeit an dreyen jungen Maͤgdlein etwas ſeltzames hat vermercken laſſen.
Die erſte war eine Tochter Juliani Poniatovij de Duchniki/ eines Boͤhmiſchẽ Prieſters/ ſonſt vom Adel burtigk/ welche als ſie bey einer vornehmen Frawen/ eines Freyherren Gemahlin/ Engeiberg Zarobiana von Zelking in Boͤhmen auffm Schlos Branna in Dienſten ſtand/ im Jahr mdcxxvij. in vnterſchiedliche Entzuckung gerathen iſt/ vnd vom xiij. Novembris biß auff den xxix. Octobr folgendes Jahres/ lxxxi. Geſichte/ theils in Boͤhmen/ theils in Polen/ dahin ſie ſich endlich begeben/ gehabt hat/ welche durch etliche/ ſo mit groſſer verwunderung/ nebeſt den vornemſten Medicis/ die hiebeyvorlauffende Symptomata vnd gefuͤhrete Reden auffgemercket/ beſchrieben ſind.
Jm angehendẽ mdcxxix. Jahr im Januario hat ſich im Stetiniſchen Frawenzimmer auch etwas merckliches zugetragẽ.
Dañ Benigna Koͤniges/ eines Prieſters Tochter von Jochims Thal/ der Hertzogin von Pommern bedienet/ hat viele nachdenckliche/ vnd hoͤhere Wort/ als ſie auſſer jhrer Kranckheit vnd entzuckunge/ die neben der Kranckhit vorlieff/ hat fuhrẽ koñen/ herfuͤrgebracht.
Solches iſt zu neunmahl geſchehen/ alſo daß ſie jedesmahl drey gantzer Stunden bey verſtarreten Gliedern/ mit verſchloſſenen Augen/ eine ſchoͤne deutliche vnd auff Rehetoriſche art formierte Rede gefuͤhret/ vnd jhren Himliſchen Breutigamb mit andern Chriſtlichen Sachen/ in ſo beweglichen affecten beſchrieben hat/ daß jch ſelbſt/ der jch einmahl darbey geweſen/ es nicht ohne groſſe bewegnus des Gemuͤts angehoͤret/ vnd mich uͤber die renligkeit jhrer Rede vnd Zierlicher bewegnus jhrer erkalteten Haͤnde hoͤchlich hab verwundern muͤſſen.
Es iſt hieruͤber ein Hiſtoriſcher bericht von D. Jacobo Fabricio/ Hoffpredigern vnd Superintendenten/ herausgegeben/ der alle wort fleiſſig auffzeichnen laſſen/ vnd ſie zum Preiß der Goͤtlichen Wunderwerck in oͤffentlichen druck herfurgegeben hat.
Kaum war im Stetiniſchen Frawenzimmer dieſer affectus verbey (dañ es hat ſich weinig Zeit hernach Benigna Koͤnigs in den Eheſtand begeben/ vnd beſitzet denſelben annoch in Gottes Segen) ſo iſt Margaretha Heidewetterin zu Cottbus in der Schleſie/ von eilff Jahren vom iv.
Februarij biß auff den ix. Martij/ auch in eine ſonderliche Kranckheit gefallen/ vñ hat die gantze Zeit uͤber allerhand hohe/ wichtige vnd Geiſtliche Wort gefuͤhret/ wie dieſelbe auffgezeichnet/ vnd zu Leiptzigk gedrucketſein.
10.
Drey Maͤgdlein habẽ entzuckung.
11. Es ſterben Fraw Agnes H. Philippi Julij weyland Gemahlin.
Dieſes Jahr iſt F. Agnes Hertzog Philippi Julij nachgelaſſene Wittbe/ eine kluge/ aber mit Kranckheiten uͤbel geplagte Fuͤrſtin/ nach dem ſie mit Hertzog Frantz Carlen zu Niederſachſen ſich anderweit ehelich in jhrer hoͤheſten Leibsſchwachheit eingelaſſen/ zu Newhauſen in Niederſachſen verſtorben.
Sonſt ſind in dieſem Jahr in Pommern verfallen Eraßmus Kuͤſſow Wolgaſtiſcher Cantzler vnd Prælat/ ein ſehr geſchicketer/ nuͤtzlicher/ beruͤmbter vnd wol verſuchter Mañ; Antonius Bonin Stifftsvoygt vnd Decanus der Collegiatkirche zu Colberg/ Ern M.
Lucas Schramme/ Præpoſitus zu Pyritz im lxoiij.
Jahr ſeines Alters/ deme ſein Sohn/ auch M.
Lucas Schramme/ M.
Davidis Reutzen Superintendentis Eydam/ in der Præpoſitur gefolget/ vnd bißher mit dem uͤbelgeplagten Pyritz woll außgehalten hat/ biß Er im mdcxxxviij. Jahr in Stetin/ da er uͤber ein Jahr die Hoffprædicatur mit groſſem zu lauff der Zuhoͤrer vnd ſonderbahrem Lobe mit verwaltet hat/ durch die graſſirenden Peſte hingeriſſen iſt.
Es ſtirbet auch Daniel Rungius/ beyder Rechten Doctor/ Fuͤrſtlicher Pommerſcher Wolgaſtiſcher Regierung geheimbter Rhat/ vnd wolverdienter alter ſiebenzehenjaͤhriger Cantzler/ auch Profeſſor bey der Vniverſitaͤt zu Greiffswald/ deſſẽ Geſchlecht in dieſen Landen ſehr anſehenlich iſt.
Sein Vater war der wolverdienete Wolgaſtiſche Superintendens D. Jacob. Rungius.
Sein Großvater Peter Runge ein Buͤrger zu Stargard.
Seine Vaterbruͤdere M. Andreas/ Paſtor vnd Profeſſor zu Greiffswald/ welcher vier Soͤhne vnd eine Tochter/ M.
Adami Hamels Stifftiſchen Superintendenten Haußfraw/ nachgelaſſen hat/ vnd M.
Georg Præpoſitus zu Sagard.
Seine Bruͤder ſind geweſen/ D. Johannes/ Hoffmedicus; Jacobus F: Rentmeiſter zu Wolgaſt; D. Friedericus Superintendens daſelbſt; Vnd D. David Profeſſor Theologiæ zu Greiffswald vñ Wittenberg.
Von ſeinen Schweſtern/ dero er Vier gehabt/ iſt eine an den Stetiniſchen Superint. D. Jac. Fabern/ die andere an andere vornehme Leute verheurathet.
Seine beyde Soͤhne D. Jacobus vnd D. Fridericus ſind F. Rhaͤte geworden/ jener zu Wolgaſt/ dieſer in Stetiniſcher Regierung.
Seine Toͤchtere ſind auch durch Heurath an vornehme Familien gerathen/ vnd iſt eine vnter jhnen dem Cancellario zu Wolgaſt Doct.
Sylv.
Braunsſchweig beygelegt worden.
Weiter ſind geſtorben/ Jacobus Seldrecht Archivarius zu Wolgaſt Comes Palatinus/ Jacob Simon Caͤmmerer zu Stetin/ M.
Adam Moͤſter/ vnd Georg Neveling Rathsverwandte daſelbſt/ M.
Philipp Reutzius des Stetiniſchen Superintendenten Sohn/ ein feiner begabeter junger Menſch/ da Er nunmehr zu oͤffentlichen Dienſten ſolte befordert werden.
Juͤrgen Kloͤckener Rentmeiſter/ Juͤrgen Lange/ Jacob Funcke der Junger/ vnd Timot heus Gruͤnenberg/ Kauffleute/ vnd Ludwig Wachs Advocat zu Stetin.
Es ſterben auch M.
Joachimus Pale Præpoſitus/ vnd M.
Daniel Prætorius Diaconus zu Treptow/ M.
Georg Bornentin Præpoſitus zu Newen Stetin/ M.
Joachimus Crambeer Stetinenſis/ Archidiaconus zu Arnswalde.
Die Peſte regieret auch ſehr zum Stralſund/ daß etliche tauſent Mann drann geſtorben.
Zu Stetin geſchach auch ein ſolcher Fall mit zween Hollaͤndiſchen Kauff geſellen/ als Dieterich von Pehnen vnd Jacob Kikepoſt/ daß mancher meinete/ es moͤchte eine Seuche dahinter ſtecken.
Dann da dieſelbe von der Reyſe von Wolgaſt/ dahin ſie verreiſet waren/ zuruͤck kaͤmen/ fielen ſie beyde in eine geſchwinde Kranckheit/ daran ſie nach wenig Tagen ſtuͤrben/ vnd eine Muthmaſſung einer Seuche/ oder wie davon geurtheilet ward/ eines beygebrachten Gifftes von ſich gaben/ inſonderheit weil dem einen etliche Flecken nach ſeinem Todte auff dem Ruͤcken auffuhren.
Aber D. Laurentius Eichſtadius/ der Stadt Phyſicus/ ließ davon einen Medicinaliſchen Diſcurs in Druck außgehen/ vnd zeigete natuͤrliche Vrſachen ſolcher Kranckheit an/ die man ſonſt das Placken- oder boͤſe Fieber nennet.
Noch ein Hollaͤnder ſtarb dieſes Jahr/ welcher weil er noch auſſer der Ehe lebete/ vnd alſo nach der Maniſtiſchen Manier vngetaͤufft war/ ohne geſang vñ klang/ dennoch auff dem Kirchhoff zu Sanct Peter ſolte begraben werden/ wolten da mit ſeine Landsleute nicht zufrieden ſeyn/ vnd lieſſen jhn zu Schiffe wegfuͤhren.
Einem getauffeten Moren aber/ der in der Stadt einem Burger bißher auffgewartet/ weil Er getauffet war/ ſind die Ceremonien nicht verſaget/ da er ſtarb.
Es ſtirbet auch ein vornehmer Pommerſcher von Adel/ Aßmus Glaſenapp/ welchen dieſes Land im Defenſion werck/ wie auch hernach der Koͤnig aus Schwedẽ zum Obriſten gebraucht.
Seine Leiche iſt erſtlich im mdcxxxj. Jahr mit groſſer Solennitaͤt/ vnd klingenden Trompeten vnd Heerpauckẽ zu S. Marien beygeſetzet/ vnd ſein Harniſch vnd Wapen ſind allda noch zuſehen.
Eraſmus Kuͤſſow/ Antho.
Bonin/ M.
Lucas Schramme/ D. Daniel Runge/ Jacobus Seldrecht/ Aßmus Glaſenapp/ vnd andere mehr/ vnd die Peſte graſſieret hefftig zum Stralſund vnd an andern Ortern.
Sonſt iſt dieſes Jahr eine groſſe Tewrung in Pommern entſtanden/ vñ weil der Vorrath des Proviants verzehret war/ ſind etliche Perſohnen bey Belgard vnd andern Ortern hungers geſtorben.
Bey Cammin haben die Leute aus mangel der Speiſe aus einem Kalckberge/ kleine kalckichte ſtaub Erde fuͤr Meel geſchetzet/ vnd Brod davon gebacket/ deſſen Probe vieleglaubwuͤrdige Leute geſthen vnd gekoſtet haben.
Man ſagt/ wenn dieſe art Brodtes ſolche Leute/ die noch etwas im vermoͤgen gehabt/ haben eſſen wollen/ ſo ſey es vnſchmackhafftig geweſen.
Aber den Armen Leuten ſey es wol bekommen/ ſonderlich wann ſie vnter einen ſcheffel guth Meel/ einen halben ſcheffel darin gethan haben.
Auch iſt in der Jnſull Ruͤgen bey wehrender blocquirung der Stadt Stralſund/ groſſe Hungersnoth geweſen/ vnd mancher Soldat hat ſeinen Mitgenoſſen vmb ein ſtuͤcklein Brodts erſtochen.
Die Einwohner haben das Graß vnd andere Feldkreuter in ſaltzem Meerwaſſer gekochet/ vnd gegeſſen.
Viele ſind an den Zeunen todt gefunden/ welche Graß im Munde gehabt.
Die nach Stralſund uͤberlieffen/ waren gar ſchwartz vom erlittenen Hunger anzuſehen/ vnd wenn ſie Speiſe bekamen/ ſind ſie doch nach etlichen Tagen/ weil der Magen verderbet geweſen/ geſtorben.
Ja man hat Exempel/ daß kleine Kinder an jhrer todten Muͤtter Bruͤſte gelegen vnd vor hunger ſtuͤcken darauß gebiſſen haben.
12. Groſſe Thewrung in Pommern.
13. Was ſich auſſer Landes zugetragen.
Auſſer dem Pommerlande nehmen die Hollaͤnder Hertzogenbuſch durch eine mechtige Belagerung/ vnd Weſel mit einer behendigkeit ein/ vnd erobern die reiche Silberflote der Spaniſchen durch Peter Peters Hayn.
Dagegen faͤllet Graff Heinrich von Bergen in die Velaw.
Mantua vnd Magdeburg/ wird vom Kaͤyſer belagert/ aber wieder quitieret.
Bethlehem Gabor/ vnd Churfuͤrſt zu Mayntz ſterben.
Beyde Koͤnige von Polen vnd Schweden machen/ auff zuſamengeſetzete/ trewfleiſſige Vnterhandlung der Koͤnige in Franckreich vnd Engelland/ ſo wol auch des Churfuͤrſten von Brandenburg/ einen Sechsjaͤhrigen Stillſtand der Kriegswaffen/ vom j. Julij dieſes Jahres anzurechnen.
Alſo iſt auch/ wie ſchon geſagt/ ein Fried zwiſchen dem Kaͤyſer vnd Koͤnige in Dennemarck geſtifftet.
Aber dagegen die Hertzogen aus Mechelenburg jhres Landes verluſtig worden.
ANNUS 1630. 1. Alles was zum Frieden zwiſchẽ Kaͤyſ. vnd Koͤnigl. Mayt. in Schweden dienet/ zerſchleget.
Beym eintrit des mdcxxx. Jahres hat Mechelenburg dem Hertzog von Friedland die Erbhuldigung geleiſtet.
Da entgegen betrachtete Guſtavus Adolphus/ der Koͤnig aus Schweden/ was jhme/ vnd dem gantzen Norden/ vor ein Vngluͤck durch dieſe vnd andere Handlungen bereitet wuͤrde/ beſchrieb einen Reichstagk nach Stockholm/ vnd beſchloß mit einhelligem belieben der Reichſtaͤnde den Krieg in Teuͤtſchland fortzuſetzen/ vnd den Nothleidenden Nachbahren damit beyzuſpringen/ vnd alle gefahr von der See/ vnd ſeinen Laͤndern abzuhalten.
Jmgleichen ſchreib der Kaͤyſer einen Collegialtagk nach Regensburg auß/ mit den Churfuͤrſten zuberathſchlagen/ wie allem feindlichen anfal zubegegnen/ vnd zu einem beſtaͤndigen Friede zugelangen wehre.
Er fertigete auch den Herren von Dohna naher Dantzig ab/ da bey angehendem Fruͤling eine Tageleiſtung/ durch vnterhandlung des Koͤniges von Dennemarck/ war angeſetzt/ zuverſuchen/ ob die Zweyhelligkeiten mit der Cron Schweden koͤnten gehaben werden.
Weil aber der Reichs- Cantzler etliche Zeit zu Elbingen gelegen/ vnd keine anzeigung einer Handlung vermerckete/ als wolt er ſich nunmehr zu keinẽ Tractaten verſtehen/ da ſein Koͤnig das Volck auff den Beinen hette.
Nichtes deſto weniger bearbeiten ſich die vnſchuldigen Pommern auff beiden ſeiten/ die ſchwere/ vnd jhnen vor Augen ſtehende/ Kriegeslaſt von jhrem Lande zuweltzen:
Senden etliche in Schweden/ etliche nach bemeltem Collegialtage ab/ jhre beſtes zuſuchẽ/ vnd jhre Land vor weiterem Verderb zu erhalten.
Vber das hielt der Hertzogk immerfort am Kaͤyſerlichen Hofe etliche der ſeinigen/ als in ſonderheit Marcus von Eichſtaͤdten Hoffrath/ vnd Friderich Bohlen jetzigen Archivarium vnd Cam̃er- Secretarium der Wolgaſtiſchẽ Regierung/ die des Landes hohes anliegen/ vnd wie es nunmehr auffs euͤſſerſte kommenwere/ darthun/ vnd vmb remedierung anhalten ſolten.
Aber hie halff nichtes.
Es war noch ein groͤſſers uͤber das Pommerland vnd andere provincen Teuͤtſches Nahmens verhenget.
Drumb muſte alles/ was zum Frieden dienete/ zerſchlagen.
Jm Januario wird ein Landtagk zu Stetin gehalten.
Eben aber des Tages/ da er angeht/ nemlich den xxv. Januarij/ ſind Stralen/ wie zwey Heer gegen einander gegangen.
Vnd man ſaget/ das dieſelbe faſt durch gantz Teuͤtſchland ſeyen geſehen worden/ wie davon D. Schigkardus ein Tractaͤtlein hat herausgegeben.
Alhier zu Stetin hat man die Stralen noch des Morgens geſehẽ/ wie ſie in einander ſchoſſen/ vnd gleichſamb einen Stern machten.
Vnd eben an dem xxv.
Januarij iſt auch ein groß Himmelszeichen zu Hamburg mit verwunderung anzuſchauwen geweſt.
Darauff dann auch den dritten Februarij ein groß ſchreckliches Donnerwetter erfolget iſt.
Hie aber zu Stetin ließ ſich den xv. Februarij ein groſſer Hoff uͤmb den Mond/ vnd noch ein ander Zeichen gegen Norden/ als einen Mond Regenbogen ſehen/ welches doch bald darauff in glaͤntzende Stralen/ als Lantzen oder Spieſſe/ zertheilet ward/ vnd ſich ins Weſten bewegete/ vnd daſelbſt zergieng.
Alſo auch wahr den xix Aprilis die Sonne/ da ſie ſich zum vntergange neigete/ den halben theil Blutroth anzuſehen/ der übrige theil war gar Trawrig vnd Truͤbe.
Vnd ſolches geſchahe auch des Nachtes eben meſſig am Mond.
Vnd freylich ſtand das Land/ daruͤber gleichſam die Liechter des Himmels ſich entfaͤrbeten/ ſehr trauwrig.
Die Vnterthanen waren nicht allein in hoͤchſtem vngemach ſondern auch der Landsfuͤrſte ſelbſt muͤſte es mit fuͤhlen/ wie er dañ nach abgang anderer Empter/ auch dis Jahr das Ampt Clempeno Oberſten Heinrich Ludewigen von Hatzfeld fuͤr cxx. tauſend Reichsthal. ſo das Land jhme war ſchuͤldig worden/ hat zum vnterpfand muͤſſen einreumen.
2. Allerley Wunderzeichen werden geſehen.
3. Die Hauptbeſchwerungen ſo der Hertzog von Pommern wider die einquartierete Soldateſca fuͤhret.
Die Hauptbeſchwerungen/ ſo der Hertzog von Pommern wieder die Einquartirete Soldateſca fuͤhrete/ vnd auch an den General Commiſſarien S. Julian gelangen ließ/ waren dieſe/ das an vielen Ortern vnd groſſen Diſtricten die Gemeins Gottes dergeſtalt verſteubert werde/ das keine Predigt gehoͤret/ keine Sacramenta verwaltet werden/ beſondern die Leute heuffig ohne Sehlentroſt/ wie auch Kinder ohne empfaͤngnuß der Tauffe/ dahin ſterben/ daß das Land auff den euͤſſerſten grad erſchoͤpfet/ vnd weil die Saet nicht kan beſtellet werden/ meiſtentheils oͤde vnd wuͤſte liege/ vnd keinen Vnterhalt mehr reichen koͤnne/ das aller Vorrath an Geld vnd Geldeswerth/ Zin/ Kupfer vnd anderẽ Metall/ auch faſt alles Brauwerck vñ Kuͤchengeraͤthe/ Leinen vnd Bettegewand/ welches doch niemand in gebuͤhrlichen Taxt/ vñ gewoͤhnlichen Werth annehme/ ſondern nach ſeinem eigenen belieben taxire/ zur Contribution hingegeben/ vnd der Einwohner Credit vnd guter Nahme faſt verloſchen ſey/ weil ſie nicht Mittel finden/ das Geld wider zuerlegen/ welches ſie zur Contribution auffgenommen/ damit die ſcharffe Excutiones moͤgen eingeſtellet werden/ ſo nicht durch wenig/ ſondern mit groſſer anzahl Soldaten/ auch wol gantzen Compagnien/ mit veruͤbung groſſer inſolentien/ verſchlieſſung der Thoͤre/ ein ſperrung der Obrig keit in Staͤdtẽ/ vñ vervnglimpfung der Einwohner ohne reſpect der Perſohnen/ auch abpruͤgelung der Lente verrichtet werden: Ferner/ das die Leute/ weil jhnen durch das vnaufhoͤrliche hin vnd her Marchiren der Soldaten/ vnd ſchwere Exactiones/ die mittel zu leben genommen/ ſich nicht allein eine zeit hero mit Traͤber/ Knopfen von Baͤwmen/ vnd andern vnnaturlichen Speiſen auff halten/ beſondern auch der Todten/ ja jhrer eigenen Eltern Fleiſch gefreſſen/ vnd doch ſich des Hungers nicht erwehren koͤnnen/ maſſen ſich dann etliche Exempel im Wolgaſtiſchen Orte zugetragen/ da nicht allein vnterſchiedliche Leute annoch Graß im Munde gehabt/ vnd alſo todt gefunden/ beſondern auch ein Weib im Dorffe Dandemin jhr eigenes Kind ſchlachten/ ſelbiges kochen/ vnd ſich alſo des Hungers erwehren wollen/ zugeſchweigen/ dz viele aus deſperation ſich dz Leden gekuͤrtzet/ Gifft genommen/ oder ſonſt dero jhnen von der Soldateſca angelegten Marter/ wann ſie ſchaffen ſolten/ was ſie nicht gehabt/ abzukommen/ ſich ſelbſt vmbs Leben gebracht/ das numehr auch der meiſte theil der Einwohner elendiglich ſterben/ vnd fur Hunger verſchmachten muͤſſen.
Mehr/ das numehr faſt kein Soldat zu Fuß reiſe/ ſondern ſich faſt alle beritten machen/ die Leute jhre Pferde herzugeben zwingen/ vnd damit verurſachen/ das nicht allein die Saet nicht koͤnne beſtellet/ beſondern auch keine Pferde zu ſchuͤldigen dienſten auffgebracht/ noch das jenige was den Officirern verſprochen/ geſchaffet werden/ welches man alßdañ dem Magiſtrat in Staͤdten/ auch wol S. F. Gn. Officirern vnd Rhaͤten zumeſſe/ jhnen Tribulier Soldaten einlege/ vnd ſie auffs aͤrgeſte deſpectiere vnd geſaͤhre/ vnd einen fuͤr den andern zuzahlen zwinge.
Daneben lauffe dieſes vor/ daß allenthalben die Hoͤltzungen verwuͤſtet/ die Wildbahnen verderbet/ viel Kirchen gebrochen/ vnzehlige Straſſen Rauberey/ durch das außlauffen der Soldaten/ vnd ausreiten der Reuter veruͤbet/ viele newe exactiones zu Ruſtwagen/ Schuͤppen/ Spaten/ Hacken/ Artollerey vnd dergleichen Dinge erdacht/ vnd wenn die arme Leute etwas zuklagen haben/ zu keiner audientz verſtattet/ beſondern mit Pruͤgeln vnd anderen bedrawungen/ abgewieſen werden/ vñ keiner Fuͤrſtlichen interceſſion genieſſen koͤnnen:
Ja das andere Puncta in gegebener Ordinantz gantz nicht gehalten/ noch die Verbrecher deßwegen geſtraffet/ ſondern je mehr geklaget/ je weniger geremedieret werde.
Endlich das wider der Generaln verordnung die Paͤß vnd Zollſtaͤdte/ vnangeſehen ſelbige mitten im Lande gelegen/ auch S. F. Gn. ſich zu allen billigen Mitteln erbieten/ abgenommen werden wollen.
Damit aber hette es dieſe beſchaffenheit.
4. Die Schweden bemaͤchtigen ſich der Jnſul Ruͤgẽ.
Nach deme numehr die Kaͤyſerlichen in der Jnſul Ruͤgen die nahe an der Stadt Stralſund gelegen/ vnd deroſelben faſt den dritten theil eigenthumblich zuſtehet/ ſich zimlich geſtercket/ vnd der Stadt Faͤhre vnd Paͤſſe eingenommen/ befaͤſtiget/ vnd inſonderheit an der Stadthafen gegen Brandshagen uͤber auff beyden ſeiten des Waſſers zwo anſehnliche Schantzen aufgeworffen/ ſtarck beſetzet/ drin viel grobes Geſchuͤtzes gepflantzet hetten/ vnd alle verbeygehende Schiffe daraus beſchoſſen/ beſchedigeten/ vnd den trafiquen vnd navigation nicht wenig ſchaden zufuͤgten/ hat gemelte Stadt den Koͤnig aus Schweden/ als jhren Bundesherren/ vmb naͤhere Huͤlffe/ Rettung vnd mehren Succurs angeruffen/ vnd/ weil hiebey die ſecuritaͤt der Oſiſee vnd angraͤntzenden Koͤnigreichen vnd Laͤnder in Gefahr ſtand/ denſelben erhalten.
Derowegen iſt auff Rath des Koͤnigl. Schwediſchen Legaten vnd Gentral Kriegs Commiſſarij Steno Bielken vom General Commendeur in Stralſund/ Obriſten Alexander Leßle/ anfaͤnglich das Laͤndlein Hidden ſee an der Stadthafen belegen/ eingenommen/ vnd beſetzt/ hernach des Diengſtages in den Oſtern die Schantze/ auff der alten Faͤhre/ gegen der Stadt uͤber/ mit accord erobert/ vnd alßfort die daſelbſt auff der hoͤhe belegene Kirche vnd Kirchhoff befeſtiget/ vnd mit groben ſtuͤcken vnd guten Soldaten wol verſehen.
Vnd nach dieſer Zeit fielen die Officierer mit einẽ theil der beſatzung vnd Reuterey oͤffters aus/ verfolgeten die Kaͤyſerlichen biß auff jhre Hauptſchantze am Brandshagerpaſſe/ vnd verbrandten jhre Laͤger.
Vnd ob wol newe Friedenshandlung durch die Wolgaſtiſche Landſtaͤnde vorgenommen/ vnd uͤmb einen Stillſtand der Waffen geſuchet ward/ ſo hat doch nichtes koͤnnen geſchloſſen werden/ weil die in der Stadt der gaͤntzlichen Meinung waren/ daß man nur durch ſolche Mittel ſich wieder ſie ſtaͤrcken/ vnd auff bequemere Zeit lauren wolte.
Es hat auch Obriſte Hans Goͤtze eine anſehenliche Macht von iij. tauſend Mann vnd vj.
Compagnien Reutern uͤber den Paß beym Brandshagen bey ſtillem Wetter geſetzet/ vnd das newe Werck auff der alten Faͤhre anzufallen/ ſich bemuͤhet.
Hat aber Obriſten Jacob Duwalt dermaſſen reſolut gefunden/ das er den angriff eingeſtellet/ vnd ſeinen Soldaten gantz Ruͤgen preyß gegeben hat.
Worauff dann eine gemeine Pluͤnderung der gantzen Jnſull erfolget/ darin ſolche dinge vorgegangen ſind/ die mehr koͤnnen gedacht/ als beſchrieben werden.
Man hat Niemand daßmahl verſchonet/ auch die Kloſter Jungfra wen zu Bergen haben das jhrige/ als ſie nackend außgezogen ſind/ erfahren muͤſſen.
Alles iſt mit Raub vnd Brand erfuͤllet.
Beyde Burgermeiſter zu Bergen/ vnd andere/ ſind in Arreſt genommen/ die gerichtliche Acta in des Secretarij Hauſe zerriſſen vnd abhendig gemacht/ der Edelleute Hoͤfe gepluͤadert/ vnd die Leute mit brennenden Lunten/ wo ſie daß jhrige verwahret/ zu bekennen genoͤtiget.
5. Der Kaͤyſerl. Feldemarſchall verſichert ſich der Oderpaͤſſe/ Gartz vnd Greifenhagen.
Da nun ein new auffgehendes Fewer in der Jnſel Ruͤgen ſich herfuͤrthate/ vnd alle Tractaten/ die man abermahl zur Hand nam/ zerſchluͤgen/ auch die Botſchafft/ ſo der Hertzog/ als er von der Schwediſchen fuͤrweſenden impreſſa in Pommern kundſchafft erlanget/ uͤmb eine neutralitaͤt zuſuchen/ in Schweden abgefertiget/ vnverrichteter ſachen zuruͤck kam/ wolten die Kaͤyſerliche Officirer/ als der Heldmarſchall Torquato Conte vnd General Commiſſarius S. Julian/ des Oder Paſſes ſich verſichern.
Vnd ob wol in voriger Capitulation Gartz vñ Greifenhagen der Einquartierung befreyet/ vñ mit Pommerſchem Volck beſetzet war/ ſo wandten ſie doch ein/ das/ eben wie Wolgaſt vnd Barth vom Koͤnige von Dennemarck vor dieſem vderfallen were/ es auch an jetzo mit Gartz vnd Greifenhagen gehen koͤnte.
Als der Hertzog aber ſolche Paͤſſe jhnen einzugeben bedencken trug/ kommen ſie mit iij. tauſend Man aus den Quartieren/ nebeſt etlichem Geſchutze/ fuͤr Greyfenhagen an/ da daßmahl Hauptman Jochim Ernſt Krakow den Paß zur Bruͤcken mit cc.
Mann ver wahrete/ vnd begehreten auff jhre Bedrohungen an jhn/ ſolchen Ort auffzugeben.
Er ſchicket eylfertig nach Stetin/ Ordinantz von dannen zuholer.
Muͤſte aber/ weil die reſolution etwas ausblieb/ zu parlamentieren anfangen/ vnd nach Damm abziehen.
Nach dieſem zogen die Kaͤyſerlichen fuͤr Gartz/ dahin Obriſte Leutenant Gruntz von dem Hertzog verleget war/ vnd ehe daſelſt etwas thaͤtliches vorgenommen war/ ließ der Hertzog durch ſeine Abgeordnete mit den Kaͤyſerl. tractiren/ vnd erboth ſich nochmaln das Roͤmiſche Reich an dieſen Oder Paͤſſen/ nach wie vor/ mit ſeinem eigenen Volck zuverſicheren/ ſein Volck/ das er daſelbſt hette/ in Kaͤyſerliche Pflicht/ wider alle Frembde euſſerliche Feinde zunehmen/ der Kaͤyſerlichen Soldateſca zu jederzeit bey Tagk vnd Nacht den Paß vnd Repaß zuvergoͤnnen/ vnd ſo ja ein außwertiger Feind naͤher an ſolchen Orth herein brechen wuͤrde/ auff ſolchen fall den Kaͤyſerlichen Officirern/ vnd ihrer vnterhabenden Armee/ den Greyfenhagiſchen Paß/ zu ihrer mehrer verwarſamkeit/ ein zureumen.
Aber es iſt nichts anders zur reſolution erfolget/ als Ratio vnd Status Belli erfordere es/ das ſelbige Paͤſſe in Kaͤyſerl. Mayſt. vnd dero Kriegs Officirern Haͤnden vnd bewarſam ſein muͤſſen/ mit ferner anzeige/ das zu occupierung ſolcher Paͤſſe albereits Ordinartz abgangen were.
Nun koͤnte der loͤbliche Landsfurſte wie der dieſes nichtes mehr/ als daß er es muſte gehen laſſen/ wie es gieng.
Nichtes deſto weniger bedingete er mit den Landſtaͤnden beyder Regierung zum feyerlichſten/ appellierte auch in eventum an die Roͤm. Kaͤyſ. May. da hieraus dem Roͤmiſchen Reiche ein ſolch vnheil entſtehen ſolte/ daß entweder eingemeiner Auff ſtand in dieſen vnd andern benachbahrten Laͤndern entſtehe/ oder ein vnd mehr außwertige Potentaten damit ins Spiel kommen/ vnd alſo die Provincie endlich dadurch gar vom Rom.
Reich in außwertige Haͤnde gebracht werden ſolte/ daß alßdann S. F. Gn. vnd dero Landſtaͤnde vor Gott/ dem gantzẽ Reiche/ vñ der wehrten Poſteritaͤt wollen entſchuͤldiget ſein/ vñ in deren verantwortüg/ ſo alle Chriſtliche vñ billige Mittel/ ja alle denen Reichsſatzungen conform geweſene Vorſchlaͤge vnd Erbieten auß den Augen geſetzt/ es geſtellet haben.
Mitlerweile ward Gartz mit gewiſſen conditionen uͤbergeben/ vnd da zu einem Thor das Pommerſche Volck vnterm Obriſten Leutenant Gruntzen abzog/ gieng das Kaͤyſerliche Volck/ bey iv. Compagnien/ zum andern hinein/ vnd ſiengen alsfort an beyde Paͤſſe beſſer zubefeſtigen.
Worbey dieſes glaubwuͤrdig berichtet wird/ daß/ als ein Buͤrger von Greiffenhagen in der Wochen fuͤr Cantate des Morgens fruͤe ſeine Saat auff dem Feide beſichtigen wollen/ Er mit groſſer verwunderung geſehen/ daß alda vor der Stadt auff dem Galgenberg ſehr viele Stoͤrche zuſammen geflogen/ ſich niedergeſetzet/ auch vntereinander ſich dergeſtalt geſteilet/ als wenn ſie Rhat gehalten hetten.
Worauff des nachfolgenden Tages eben an ſeibigem Orte viele Kaͤyſerliche Officierer ſich verſamlet/ vñ von auffwerffung einer Schantzen deliberiret haben.
Es vrtheile von dieſen vnd andern Zeichen ein jedweder was er wolle.
Jch ſecze was geſchehen iſt.
Es war bey beſagtem Abzuge des Pommeriſchen Volcks kein Geſchuͤtz vnd Munition in den Paͤſſen verblieben/ drumb hat man/ nach deme das uͤbrige Kaͤyſerliche Volck in die vorige Quartier gefuͤhret war/ von Wolgaſt/ vnd Ancklam noch vij. Stuͤcke/ ſampt zugehoͤriger Munition/ zu Schiffe naher Stetin/ vnd von dannen nach Gartz vnd Greiffenhagen geſuͤhret.
6 Cammin Regenwald/ Jacobshagen/ Damm/ Penckun/ leiden Brandſchaden.
Nicht lange hernach brandte Cammin vnd Regenwalde gantz ab/ daß ja nichts vnverſehret im Lande bleiben moͤchte.
Auch ward Jacobshagen eingeaͤſchert/ eben an dem Tage/ da wir hier zu Stetin des Morgens fruͤe zween Regenbogen/ vnd uͤmb den Mittag den Mond vnd Venus Stern zugleich geſehen haben.
Die Muͤhlen vorm Damm/ wie auch ein theil von Penckun/ warden desgleichen in die Aſche geleget.
7. Dem uͤbrigen Kaͤyſerlichen Volck in der Jnſul Ruͤgen wer-
Daentgegen ſetzete der Commendeur in Stralſund/ vnd nebenſt jhm Obriſte Baron von Epffen vnd Obriſte Kriechbaum/ mit mdc.
Mann zu Fuß/ vnd ccc. Reutern uͤbers Waſſer auff die Jnſul Ruͤgen/ vnd machete ſich an die ſtarcke Schancze/ ſo die Kaͤyſerlichen auff dem newen Brandshaͤger Paß auffgeworffen/ vnd ſtarck beſetzet hetten/ Bearbeitete ſich auch in kurtzer Zeit dahin/ dz er mit ſeinen gepflantzeten Stuͤcken der Kaͤyſerlichen Prahme vnd Fehrboͤthe/ darin ſie Volck/ vnd andere zum Succurs dienliche Nothurfft vberfuͤhren wolten/ beſchieſſen koͤnte:
Zu welchem Ende auch etliche Schiffe vnd Schlupen dahin geleget waren/ die der Kaͤyſerlichen Vberfarth verwehren ſolten.
Ob nun wol dieſelbe aus beyden gegen einander liegenden Schantzen trefflich Fewer gaben/ vnd einen groſſen Prahm/ vnd ein Both mit Kriegesvolck vnd Victualien aus der Brandshaͤger Schantze der belagerten in der Schantze auff der newen Fehre zum Succurs ablauffen lieſſen/ ſo hat doch nur das Both/ weil der Prahm/ wegen des vnauffhoͤrlichen ſchieſſens/ nicht durchkommen koͤnnen/ biß vnter der belagerten Schantze durchgeſetzet.
Ehe ſie aber hinein gelaſſen wuͤrden/ ſind ſie vom Obriſten Leutenampt/ Gerd Weißmeyer/ mit hindanſetzung aller Gefahr/ angefallen/ vnd niedergemachet/ daruͤber ward das gantze Lager ſo mutig/ daß ſie daraus bey auffſteigendem vngeſtuͤmen Hagel vnd Wind/ der allen Rauch den Belagerten vnter die Augen ſchlug/ ſich an die Schantze wageten/ die Feinde von den euſſerſten Wercken in die jnnere Schantze trieben/ die Paliſſaden wegriſſen/ hinein drungen/ vnd uͤber funffzig drin niedermachten/ die uͤbrigen bey ccl. Mann nebenſt einem Capitaͤin/ Leutenampt vnd Fendrich fiengen/ vnd alſo ſich der gantzen Jnſul Ruͤgen/ nebenſt allen Paͤſſen/ vnd anfahrten drinn bemaͤchtigten.
Hiebey lieff auch dieſes vor/ dz/ als etliche Trouppen Kaͤyſtrliches Volcks nach der Brandshaͤger Schantze marchierten/ die andere/ ſo drinn lagen/ in Meinung das es Stralſundiſch Volck were/ Fewer auff ſie gegeben/ vnd jhrer viel erſchoſſen/ vnd beſchaͤdiget haben.
Offtgemelter Commendeur Leßle aber ließ den Einwohnern der Jnſul durch ein Publiciertes Edict anbefehlen/ ſich aller Correſpondentz mit den Kaͤyſerlichen zuenthalten/ vnd zur beſchuͤtz vnd erhaltung des Landes Ruͤgen zu cooperieren.
den die Schantzen in der Jnſul Ruͤgen abgenommen.
8. Der Hertzog vnd die Buͤrgerſchafft in Stetin bemuͤhen ſich/ die Stadt fuͤr euſſerſteu Ruin zuverwahren.
Der Hertzog aber/ als jhm wolte/ Volck in ſeine Reſidentz- Stadt einzunehmẽ/ vom Jungen Wallenſtein angemutet werden/ berieff daſelbſt die ſambtliche Buͤrgerſchafft/ in beyſein der Geiſtligkeit/ zu ſich/ erkundigte ſich/ weſſen er ſich bey jhnen in dieſer gefaͤhrlichen Zeit zuvermuthen/ vnd als jedermann willig war/ bey ſeinem Fuͤrſten alles auffzuſetzen/ ward allenthalben anordnung/ wie man die Stadt fuͤr euſſer ſie ruin verwahrete/ gemachet/ mit beſſerung der Waͤlle fortgefahren/ vñ eine Muſterung der Hofeleute vñ Buͤrgerſchafft vorm Paſſo wiſchen Thor angeordnet/ vnd der Zoll bey der Stadt nach dem Damme wol bewahret vnd beſetzet.
9.
Der Koͤnig in Schweden kompt auff den Teutſchen Boden/ vnd zeiget deſſẽ Vrſach an.
Da dieſes alſo in Pom̃ern vorlieff/ ruͤſtete ſich der großmuͤtige Held Guſtavus Adolphus/ Koͤnig in Schweden/ Perſoͤnlich heraus auff den Teutſchen Boden mit einer anſehnlichen Armee zukommen.
Damit aber jedermaͤnniglich wiſſen moͤchte/ was jhn darzu bewogen/ lies er die Vrſachen/ ſo jhn mit einem Kriegesheer in Teutſchland ſich zubegebẽ/ genoͤtiget hetten/ oͤffentlich an den Tagk fuͤr aller Welt Augen legen/ daraus erhellet/ das jhn/ mit ſeinen Koͤniglichen defenſions Waffen in Teutſchland zukommen/ in ſonderheit dieſes beweget habe/ weil ſeine Widerwertigen ſchon im Jahr mdcxxvj. ſeine Briefe an den Fuͤrſten in Siebenbuͤrgen/ wieder aller Voͤlcker Recht/ auffgefangen/ gebrochen/ oͤffentlich außgeſprenget/ vnd jhnen einen frembden Verſtand angedichtet/ vnd vber dieſes alles den Boten in gefaͤngliche hafft genommen/ weiters den Frieden in Polen durch vnterſchiedliche Botſchafften vnd Briefe/ wo ſie gekont/ gehindert/ vnd da ſie den Polen/ was zum Kriege noͤtig/ aus dem Roͤmiſchen Reiche zukommen lieſſen/ jhme ſolches Mittel/ ſo viel an jhnen geweſen/ abgeſchnitten/ vnd ſeinem Volcke nicht eins einen vnvergreifflichen Durchzug geſtatet/ vnd noch darzu ſeinen Feinden eine Armee vnter dem Hertzogen aus Holſtein zu gefuͤhret/ vnd dabeneben ſeine Vnterthanen jhrer Wahren vnd Schiffe beraubet/ vnd jhnen alle Handlunge abzuſchneiden/ vnd hinfort ſich des Dominats uͤber die Oſtſee ſich zu bemaͤchtigen bemuͤhet/ vnd dannenher ſich ſchon eines wunderſeltzahmen vnerhoͤrten Tituls eines Generalats uͤber das Oceaniſche vnd Balthiſche Meer gebrauchet/ vnd die Lande Mecheinburg vnd Pommern/ vnd alle faͤſte Plaͤtze vnd Hafen drin eingenommen hetten.
Jnſonderheit aber ward diß vom hochgemelten Koͤnige hoch angezogen/ das/ nach deme ſeine widerwertige die Stadt Stralſund/ dero Schutz Er aus vielen Vrſachen auff ſich nehmen muͤſſen/ zu jhrem vornehmen/ vnd zu infeſtierung der See nicht hetten ziehen koͤnnen/ ſie den Hafen vor Wißmar eingenommen/ vnd von ſeinen domahligen Feinden Schiffe an ſich gebracht/ vnd damit jhn in ſchwere vnkoſten geſetzet/ dz er hette muͤſſen zu verſicherung der See eine Schiff- Armada außruͤſten/ vnd ſeiner widerwertigen Schiffe damit gleichſam in den Hafen einſchlieſſen:
Dann auch/ dz ſeine Legaten auff der Friedenshandlung zu Luͤbeck mit groſſem ſchimpff abgewieſen/ vnd endlich/ mit hindanſetzung aller guͤtlichen Mittel/ die er auff dem Churfuͤrſtlichen Collegialtage hette vortragen laſſẽ/ eine gantze Kriegsmacht vnter des Kaͤyſerlichen Feldmarſchalls Arnheimbs Commando in Polen wider jhn feindlich auffgefuͤhret were.
Bedingete gleichwol hiebey/ daß dieſer ſein Kriegeszug/ dem Roͤmiſchen Reiche/ wider welches Er gantz keine Feindſchafft hette/ zu keinem Nachtheil reichen/ noch vorgreifflich ſein/ ſondern all ein zu ſeiner/ vnd der ſeinigen vnd der gemeinen Freyheit beſchuͤtzung ſo lange gemeinet ſein ſolle/ biß ſeine Freunde/ vnd benachbarte/ vnd inſonderheit Stralſund/ in jhren vorigen ſtand geſetzet/ vnd die Crone Schweden vnd die gantze Oſtſee mit einer beſtendigen Sicherheit verſehen weren.
10. Der Koͤnig von Schweden kombt eben in Pommern an/ da ein Jubelfeſt in den Evangeliſchen Kirchen gehalten ward/ vnd findet bey ſeiner Ankunfft wenig Widerſtand.
Mit dieſer intention ſetzete er ſich nun zu Stockholm zu Schiffe/ vmb kam endlich/ nach deme er wegen widerwertiges Windes faſt vier Wochen/ theils in den Scheren/ theils in der See zu bringen muͤſſen/ bey der Peene auffm Ruden an/ eben auff den xxv. Junij/ da gerade hundert Jahr vmb wahren/ das die Augsburgiſche Confeſſion Kaͤyſer Carolo V. war uͤbergeben worden/ vnd deſſentwegen allenthalben in den Evangeliſchen Kirchen/ auch bey vns in Pommern/ ein Jubelfeſt gefeyret ward.
Von gemeltem Orte/ welches der erſte Meerhafen nach Stetin iſt/ fuhr er alsfort die Jnſul Vſedom herumb/ ſeines Gegenpartes Vorhaben vnd Wercke zu recognoſcieren/ vnd ſetzete folgendes Tages vollends auffs truckne Land ſein Volck aus/ ohne jenigen Widerſtand der Kaͤyſerlichen.
Dann ob wol dieſelbe bey drey Jahren vnter dem Schein einer Defenſion dz gantze Pommerland mit euſſerſtem verderben der Einwohner eingehabt/ vnd ſich die gantze Zeit uͤber vermuthen muͤſten/ dz/ weil eine Hoſtilitaͤt nach der andern zwiſchen jhnen vnd den Schweden fuͤrgieng/ ein Feindlicher Anfall geſchehen wuͤrde/ weßwegen ſie dañ auch hin vnd wieder Schantzen auffgeworffen/ vnd vnterſchiedliche Staͤdte mit dißarmierung der Buͤrger/ vnd des gantzen Landes ſchwerer Arbeit/ befeſtiget hetten/ ſo hat doch der Koͤnig aus Schweden faſt nirgends in der erſten ankunfft in Pommern Widerſtand gefunden/ daß man faſt nicht ſagen kan/ ob man es mehr ſeiner Heroiſchen Tapfferkeit vnd ſtatlichem Gluͤcke/ als der Kaͤyſerlichen Kleinmuͤtigkeit vnd Schrecken/ oder uͤbelem auffſehen zuſchreiben ſoll.
Der vornehme Meerhafen bey Peenemunde war auff beyden ſeiten mit anſehnlichen Schantzen vnd Beſatzungen verſehen/ aber da er attacquiret ward/ hat ſich Niemand zur defenſion præſentieret.
Jmgleichen ward das vornehme Werck/ welches auch an dem Peenſtrom uͤber Wolgaſt auffgeworffen war/ verlaſſen/ ehe etwas widriges dran verſuchet ward.
Auch getraweten ſich die Kaͤyſerlichen nicht mehr die Brandeshagiſche Schantze zuhalten/ ſchleifeten ſie/ vnd begaben ſich hinweg.
Der Koͤnig ließ bey drey tauſend Mann auff der Jnſul Vſedom außſetzen.
Land aber auch da keinen Widerſtand/ vnd nam ſolchen Ort Landes von ſechs Meilen in die laͤnge vnverhindert ein.
Die Vorſtadt Wolgaſt/ als er ſich/ wie geſaget/ aller Schantzen bemechtiget/ eroͤberte er mit gewalt: vnd ob ſich wol die Kaͤyſerlichen auffs Schloß reterierten/ vnd daſſelbe etliche Wochen hielten/ ſo konten ſie dennoch auch ſolches in die laͤnge nicht halten/ vnd muſtẽ es beym auffgehendem Auguſto denen uͤberlaſſen/ die es bißdaher blocquiret hetten.
Mitlerweile machete ſich der Koͤnig nach dem andern Meerhafen/ die Swyne/ da zwo ſtarcke Schantzen auff beyden ſeiten hingelegt waren:
Aber ehe er ankam/ wurden auch dieſelbe verlaſſen.
Drumb beſetzet er ſie/ vnd wandte ſich ins Wolliniſche Werder nach der Stadt Wollin/ die bißher mit xiij. Compagnien zu Roß vnd Fuß beſetzet geweſen war.
Aber auch dieſelbe haben nicht ſtand halten wollen/ ſondern ſind drey Tage zuvor/ ehe etwas Feindliches daſelbſt ſich eußerte/ durchgangen/ haben doch zuvor die Stadt vnd das Fuͤrſtliche Schloß gantz außgepluͤndert/ vnd hin vnd wieder brennende Lunten/ daſſelbe/ was nach dem vorigen Brande/ wider auffgebawet war/ auffs new mit dem uͤbrigen einzuaͤſchern/ geleget/ die Bruͤcke/ ſo uͤber die Divenow gehet/ nach ſich in den Brandt geſtecket/ ſich auff das feſte Land gemachet/ vnd alſo auch dieſe Jnſul/ ſo ſich in die vier Meil erſtrecket/ verlaſſen.
Alſo warden auch die beyde Schantzen/ ſo zur defenſion des dritten Stetiniſchen Meerhafens an der Divenow auffgeworffen waren/ zu nichtes gebrauchet.
Der Koͤnigergaͤntzete wideruͤmb die verderbte Bruͤcke bey Wollin/ ſetzete hinuͤber auff Cammin/ nam ſolche Stadt/ wie auch Golnaw ein/ welche vnd andere Orter in Hinterpommern die Kaͤyſerliche quitieret hetten/ doch alſo/ das ſie alles zuvor oͤde vnd wuͤſte drinn macheten.
11. Die Kaͤyſerlichen ſchlagen zwey Feldlager an in Pommern vnd laſſen ſich von der Pommeriſchen Beſatzung Vkermuͤnd einreumen.
Torqnato Conte war/ wie ſchon geſagt/ General Feldmarſchall uͤber die Kaͤyſerliche Armee in Pommern.
Derſelbe hielt es vor das rathſamſte/ das Volck aus den Guarniſonen zuſamen zuziehen/ vnd nur zu Stargard/ vnd dan zu Colberg in Hinter Pommern im Stifft eine ſtarcke Beſatzung zulaſſen:
Vnd ſchlug zwey Feldlaͤger/ als eines oben An am im Ampt Stolpa/ das ander oberhalb Stetin bey Gartz.
Vnd da das Fuͤrſtiiche Schloß vnd Stadt Vkermuͤnde/ vermoͤge eines ſonderbahren Accords/ mit Pommerſcher Beſatzung verſehen war/ lies er ſich/ vngeachtet aller Einrede/ mit hindanſetzung deſſen/ was bey einnehmung des Gartziſchen Paſſes abgeredet war/ ſolchen Platz zudefendiren/ einreumen/ vnd die Beſatzung nach Stetin abziehen.
Als nun hieruͤber der Landsfuͤrſt ſich beſchwerete/ vnd dawider bey Torquato Conte proteſtierte/ hat derſelbe ſich eines beſſern bedacht/ vnd dem Landsfuͤrſten den Platz auffs newe zuverſichern/ vnd die vorige Beſatzung wieder dahin zuſenden/ angemuthet/ das ſie mit den ſeinen den Ort wieder die Koͤnigiſchen zugleich verthaͤdigten.
Als aber darbey der Hertzog nicht vnbilliges Bedencken trug/ vnd ſeine Soldaten/ die mit ſondrem Vngelimpff von dannen gelaſſen waren/ nicht wiederumb hinein commandieren wolte/ inſonderheit/ weil er ſie ſchon an einen andern Platz verleget hette/ als haben die Kaͤyſerlichen auch ſolchen Ort/ weil ſie etwa einen harten Stand daſelſt außſtehen moͤchten/ verlaſſen/ vnd jhn den Schwediſchen Preiß gegeben.
12. Der Koͤnig kombt bey Ste-
Die Stadt Stetin/ darin ſich das mahl der Hertzog auffhielte/ als beyde part ſie ermahneten/ kein fein dlich Volck einzunehmen/ hette ſich Neuͤtral er klaͤret/ vnd der Hertzog drinnen/ als er aus allen Vmbſtaͤnden vermerckete/ das er je laͤnger/ je tieffer in gefaͤhrligkeit geſetzet wuͤrde/ erſuchte den Koͤnig auff Vſedom durch ſeine Abgeſandten/ vnd bemuͤhete ſich/ vmb ferneren Einbruch abzuwenden/ nochmahln vmb die Neutralitaͤt bey demſelben anzuhalten/ eben wie er vorhin albereit/ ehe der Koͤnig aus Schweden abgefahren/ durch eine Ambaſſada mit vorwiſſen vnd beliebung der Kaͤyſerlichen Ober-Officirer darumb geſuchet hette.
Aber wie das mittel der Neutralitaͤt ſchon daßmahl nicht hat koͤnnen am Schwediſchen Hofe ſtat finden/ alſo da nunnmehr der Koͤnig ſo ſtatlichen Vortheil in Haͤnden hatte/ vnd alle Vormauren der Stadt Stetin ohn Schwerdſchlag in ſeine gewalt gebracht waren/ iſt nichtes auff ſolch ſuchen erhalten/ ſondern er ſeumete ſich nit lange/ ſandte erſtlich ſeinen Legatum Heinrich Schwallenbergen/ von Stetin buͤrtig/ vnd kam folgendes Tages mit gantzer macht/ bey ſehr gutem erwuͤnſchten Winde/ fuͤr Stetin zu Schiffe an/ ſo gantz eylend vnd vnverhofft/ das man ſeiner in der Stadt nicht ehe gewar ward/ biß die Schwediſche Loſung mit zween Schuͤſſen bey der Oderoburg geſchahe.
Als er nun alda ſein Volck/ vnd etliche Stuͤcke Geſchuͤtz außſetzete/ vnd jederman nebeſt dem Hertzog in der Stadt beſtuͤrtzet war/ ſchickete der in der Stadt Commendierende Obriſte Siegfried von Damitz einen Trommelſchlaͤger hinaus/ zu erkundigen/ weſſen man ſich zuverſtehen hette.
Aber es ergieng eine ſolche Antwort drauff/ das er ſolte ſelbſt kommen/ vnd die Vrſach ſolcher Ankunfft anhoͤren.
Alſo begab er vnd etliche Fuͤrſtliche Abgeordnete ſich aus der Stadt dahin/ da ſie den Koͤnig auff dem Felde haltend funden.
Derſelbe both jhnen erſtlich die Hand/ vnd zeigete jhnen mit zierlicher beredſamkeit an/ wie er nicht zum verderben/ ſondern zum Schutz vnd erfreyung des Landes ankommen wehre/ vnd weil er viele vrſachen hette/ warumb er ſich vor allen dingen der Stadt Stetin bemechtigẽ muͤſſe/ begehrete er in gutem/ Beſatzung einzunehmen/ im widrigen falle muͤſte ers mit gewalt ſuchen.
Als aber die Abgeordneten drauff antworteten/ das der Hertzog aus Pommern jederzeit in Kaͤyſerlicher devotion verharret/ vnd noch weiter verharren wolte/ vnd derowegen baten/ deſſelben mit ſolch einem begehren zuverſchonen/ vnd deme ſonſt erſchoͤpffeten/ vnd biß aufs euſſerſte verderbten Pommerlande keine ferner bedrengnuͤs auff den Halß zuziehen/ erklaͤrete ſich der Koͤnig drauff/ dz er nicht begehrete/ den Hertzogen aus Pommern von dem Kaͤyſer vnd Romiſchen Reich abtruͤnnig zumachen/ viel weniger Land vnd Leuͤte/ als der er ſchon vorhin gnug hette/ an ſich zubringen/ ſondern er ſuchete allein Gottes Ehre/ vnd were zu dem ende auffs Reichs boden kommen/ damit er die bedrengete/ vnd auffs euſſerſte verfolgete Chriſtenheit durch Gottes huͤlffe erꝛetten/ vñ in vorige Freyheit ſetzen moͤchte.
Begehrete ferner mit dem Hertzogen Perſoͤnlich zureden/ vnd weil wegen des Volckes/ das in groſſer menge an die Stadt ſich nahete/ nicht viel Zeit verhanden war/ ſich lange zubedencken/ als muſte man es wol zu Tractaten kommen laſſen.
Der Hertzog ſetzete ſich nach ſolcher eingenommener reſolution auff eine Carete/ vnd fuhr mit ſeinen vornemſten Officiren zu dem Koͤnige: derſelbe ſtieg alsfort mit ſonderbahrer Ehrerbeitung vom Pferde/ vnd brachte ſeine jntention mit ſolchen worten fuͤr/ das man dieſelbe/ fuͤr Gott vnd Menſchen/ Chriſtlich vnd ruͤhmlich befand/ ſchlug auch ſolche Conditiones fuͤr/ welche nicht balde ein Gewapneter einem vnbewehrten pfleget fuͤr zuſtellen/ vnd erboth ſich/ das Land wieder alle Feinde zuſchuͤtzen/ vnd alles mit verleihung Goͤtlicher Gnade in vorigen Stand zuſetzen.
Dann/ ſagte er/ das es jederman hoͤrete/ Jch wil ſo redlich bey Pommern handeln/ das die gantze Welt davon zeugen ſol.
Jm widrigen Falle zeigete er Augenſcheinlich an/ wie vnd wo/ vnd wie bald er der Stadt koͤnne mechtig werden.
Hierauff trat der Landesfuͤrſte mit den ſeinigen ein wenig an die ſeite/ ſich mit jhnen zu vnterreden:
Vnd als er ſich in ſolchem Stande befand/ das jhme viele mehr erſprießlich/ als widerlich war/ das Band des guten vertrawens/ darin die Cron Schweden mit dem Hertzogthumb Pommern ſo lange Jahr her geſtanden/ zuvernewern/ als hat er dem Koͤnige/ was er mit den ſeinen zuthuen entſchloſſen were/ entdecket/ vnd endlich mit lauter Stim̃/ daß es alle vmbſtehende hoͤreten/ die ſich jmmer mehr vnd mehr aus der Stadt heuffeten/ geſprochen:
Nun in Gottes Nahmen.
Drauff iſt ein gewiſſer Accord getroffen/ vnd mit Koͤnig lichen vnd Fuͤrſtlichen Jnſiegeln beglaubiget/ vnd darin nach erzehleten Vrſachen/ warumb derſelbige von beyden ſeiten ſey eingegangen/ beliebet vnd beſchloſſen/ das beydes die Cron Schweden/ vnd das Hertzogthumb Pommern in beſtendig- vnd Nachbarlicher Freundſchafft leben/ vnd ſich einander bey gutem Rechte/ Stande vnd Wuͤrden mit gemeiner trewlicher zuſamenſetzung ſchuͤtzen/ vnd alſo die alte Freuͤnd- vnd Nachbarliche vereinigung vnd vertrawen ernewren/ vnd zu auff hebung des Vnchriſtlichen Dranckſals in Pommern/ erweitern wolle/ doch nicht zu eyniger Offenſion/ ſondern allein auff eine Defenſion vnd Schutz fuͤr vnrechtmeſſiger gewalt/ nicht wieder Kaͤyſerl. Mayſt. oder das Roͤmiſche Reich/ ſondern viel mehr fuͤr des Roͤmiſchen Reiches freyheit/ vnd den Religion vnd Prophan Frieden/ nicht zu auffhebung der Verwandnuß/ damit Pom̃ern dem Roͤmiſchen Reiche/ vnd dem Ober Saͤchſiſchen Krayſe verbunden/ ſondern ohn alterierung vnd ſchwechung einiges States.
Weiter das die Pom̃erſche Provincen/ Staͤdte vnd Plaͤtze/ welche von der Schwediſchen Armee allbereit eroͤbert weren/ oder kuͤnfftig eroͤbert werden moͤchtẽ/ dem Hertzog in Pommern wiederumb zu getrewen Haͤnden mit allen darzu gehoͤrigen Gerechtigkeiten/ ohne verwiederung/ oder abforderung einiger Kriegskoſten/ alſofort wieder eingereumet/ vnd dz Thumb Capittel vnd Stifft Cammin bey der freyen Wahl eines Biſchoffes/ auch Wuͤrden/ Stande vnd Rechten Geſchuͤtzet werden ſolle/ vnd das kein Theil auſſer des andern wiſſen vnd willẽ auß dieſer vereinigung/ die auch anderen Chriſtlichen Potentaten/ darein zutreten/ frey ſein ſoll/ zuſchreiten macht habe/ ſondern was zu handhabung derſelben dienlich/ ſolches zubefordern/ verbunden ſey.
Hiebey aber hat ſich der Koͤnig per expreſſum vorbehalten/ wann der Hertzog in Pommern ohne Maͤnliche Leibes Erben abgehen ſolte/ ehe vnd zuvor der Churfuͤrſt zu Brandenburgk/ als eventualiter gehuldigter ſucceſſor, dieſe Einigung beſtaͤtiget/ vnd dieſen Landen zu jhrer entledigung wuͤrcklich aſſiſtiret hette/ oder da dem Churfuͤrſten die Succeſſion von andern ſtreitig gemachet wuͤrde/ das er als dann dieſe Lande in ſequeſtratoria vnd clientelar protectione ſo lange inbehalten wolle/ biß der punctus ſucceſſionis ſeine volſtaͤndige richtigkeit vnd erledigung erlanget/ vnd jhme von dem Succeſſore die Kriegs Vnkoſten (jedoch ohn einigen beſchwerd/ Belaͤſtigung oder zuthat des Landes Pommern vnd aller darunter gehoͤrigen Staͤnde vnd Einwohner) entrichtet/ vnd dieſe einigung gebuͤhrend ratificieret vnd vollenzogen werde.
ein an/ vnd ſchleuſſet mit dem Hertzogen eine Alliantz.
13. Am Kaͤyſ. Hofe wird mit vnwillen auffgenommen/ was in Pommern iſt vorgegangen.
Dieſes alles/ vnd wie es mit dem Einbruch des Koͤniges in Pommern daher gegangen/ vnd wie jhme ſchlechter wiederſtand von denen/ ſo ſich mit verderbung des gantzen Landes fuͤr Defenſoren aus gegeben/ geſchehen were/ alſo/ dz er nunmehr/ nach deme die Vormauren der Stadt Stetin verlaſſen waren/ er ſich ſolcher Reſidentz Stadt impatroniret haͤtte/ leſſet der Hertzog alsfort an Kaͤyſerl. Mayſt. gelangen/ vnd bittet/ dieſelbe wolle ſolches/ als ein Nothtringliches/ vnd dem Reiche/ als wider welches es nicht gemeinet/ vnſchaͤdliches Werck in vngnaden nicht vermercken.
Aber weil es am Kaͤyſerl. Hofe viel anders ausgeleget ward/ ſind die Pommerſche Subdelegierte/ die ſich daſelbſt jmmerfort auffhielten/ vnd auff den Collegialtag nach Regensburg geſchicket waren/ nicht ohne ſondern vnwillen zu ruͤcke/ vnd anheim gelaſſen worden.
Der Koͤnig ließ nach getroffenem vnd beſchloſſenẽ Accord ſein Volck nach der Stadt zu marchiren/ vnd auff die Waͤlle ein quartieren/ brachte die Stadt/ weil ſie wider einen feindlichen Anfall nicht genug verſehen/ mit newen/ anſehnlichen/ koſtbahren Wercken fuͤr dem Paſſowiſchen vnd dem Frawenthor in defenſion/ formierete auch ein Lager fuͤr dem Muͤhlenthor/ vnd verwahrete es mit Laufgraben/ Bruſtwehren vnd Schantzen vom Muͤhlenthor biß ans Waſſer/ alſo das die Odersburg drinnen beſchloſſen ward vnd J. Fuͤrſil. Gn. verwilligete/ die Stadt Stetin Jhr Koͤn. Mayſt. zuverſicheren/ drey Regiment Schwediſche oder Finniſche Soldaten zu viertauſend Mann gerechnet/ einzunehmen/ uͤber welche ein Ober Commandeur vnd Oberſter uͤber die Regimenter beſtellet wuͤrden/ die fuͤr ſich vnd an ſtatt der Soldaten J. F. Gn. mit einem handſtreich anloben muͤſten/ J. F. Gn. gebuͤrenden Reſpect zuerweiſen/ vnd die Stadt Stetin J. Koͤn. Mayt. vnd Fuͤrſtl. Gn. zu guth wider maͤnnigliches anſprach zu verſicheren/ vnd zu manutenieren.
Die Direction der Stadt Defenſion verblieb/ laut auffgerichteter Capitulation/ in abweſen J. Koͤn. May. dem Landesfuͤrſten/ welcher aber dem Schwediſchen Ober Commendeur die beſtellung der Wacht/ vertheilung der Stuͤcke/ vnd dergleichen/ committierete/ vnd jhn nach Noturfft vnd guth finden damit walten ließ/ jedoch verbliebẽ die Schluͤſſel zur Pforten/ ammunition vnd Zeughaͤuſer/ wie vor dieſem/ J. F. Gn. vnd der Stadt dermaſſen/ dz ſie in beyfein des Schwediſchen Ober Commandeurs geoͤffnet/ vnd mit deſſen Wiſſenſchafft die Ammunttion vnd dergleichen aus vnd eingebracht wuͤrden/ ſo viele auff die Defenſion der Stadt gehoͤret.
Die Wache ward hinfort von den Schwediſchen Soldaten beſtellet/ die Quartier Wache aber von der Buͤrgerſchafft.
Darbey nam die Stadt auff ſich/ die Wachthaͤuſer vnd Cordigardien auff jhren koſten zu bawen/ vnd die Wachen mit nothurfftigem Brennholtz zuverſehen/ welches dann auch in allen andern Staͤdten/ mit Guarniſonen beleget/ geſchehen iſt.
Vnd weil Stargard/ ſo nur fuͤnff Meil von Stetin lieget/ noch von den Kaͤyſerlichen gehalten ward/ die auff S. Johannis Kirchhoff eine Schantze auffgeworffen/ auch auff den Glockthurn eine Feſte geleget/ alſo/ das ſie von der Schantze oder Rundeel beym Thore/ auff einer breiten langen Treppe oder Steige von lxx.
Stuffen auff S. Johannis Thurn/ vnd herab/ lauffen koͤntẽ/ derowegen commendierte er/ auff einen an die hand gegebenẽ Anſchlag/ vnter Obriſten Siegfried Damitzen etliche Compagnien dahin.
Dieſelbe zogen die gantze Nacht durch daher/ vnd als ſie das Dorff Konaw erreicheten/ theileten ſie ſich/ vnd giengen etliche zur rechten Hand/ quer uͤber die Stadthufen/ etliche bey der Vogelſtangen/ hinter den Zigelſcheunen/ etliche gerade nach der groſſen Schantze/ darauff die Kaͤyſerlichen bey cd.
Mann lagen/ daß Niemand wiſſen moͤchte/ was jhr vornehmen ſein moͤchte.
Die Kaͤyſerlichen gaben die Loſe/ ſo bald ſie bey angehendem Tage/ nemlich den xiiij. Julij/ den Feind ſahen:
Aber die Koͤnigiſchen kamen uͤber den Wall bey der Jhna nahe am Werder fuͤr der Stadt durch eine in eyl eroͤffnete/ aber von der Kaͤyſerlichen beſatzung zuvor nicht attendierete Waſſerpforte in die Stadt/ ſo behende/ dz ehe die vorgeſagte Loſe gegeben ward/ ſie ſich bereits/ theils uͤber S.
Marien Kirchhoff durch das enge Gaͤßlein bey dem Thurn/ theils vmb den Kirchhoff hinweg beym Rhathauß hinauff/ mit fliegenden Faͤhnlein/ vnd endlich gar auffm Marcke præſentiereten/ vnd allenthalben die Kaͤyſerliche Wachten/ entweder erſchoſſen/ oder gefangen nahmen.
Die Kaͤyſerlichen ſchoßen wol von S. Johannis Thurn/ vnd von deme dabey ſtehenden Thore vnd Rothen Meere (wie ſie alſo einen feſten Thurn daſelbſt nennen) tapffer auff ſie zu:
Aber ſie legten ſich in vnd uͤmb die Haͤuſer her/ vnd bekahmen zu jhrem vortheil ein Wyckhaus/ nicht weit von der Schantzen gelegen/ ein/ vnd gaben von demſelben/ vnd aus den Daͤchern/ dermaſſen Fewer/ daß ſich die Kaͤyſerlichen faſt nicht mehr in der Schantze doͤrfften ſehen laſſen.
Alſo bearbeiteten ſie ſich auch vmb den Kirchthurn/ vnd wolten durch ein Kirchfenſter hineinbrechen.
Daſelbſt aber ward jhnen groſſer Widerſtand gethan/ vnd ward durchs Gewelb ſcharff auff ſie getroffen.
Drumb bringen ſie drey Tonnen Pulver herbey/ willens den Thurn zu ſprengen: Strewen Lauffpulver/ vnd legen eine brennende Lunte von drey Zoll lang daran.
Ehe aber dieſelbe zum effect gelanget/ verrichtet eine Pedarde/ die ſie an die Steige fuͤrm Rothẽ Mehr gehencket/ daß jhrige/ vnd werden alſo die Belagerten uͤmb Accord zuſuchen genoͤtiget.
Derowegen eylen nun auch die Koͤnigiſchen zu dergelegeten Lunten/ dieſelbe abzunehmen/ vnd einen groſſen Fewrſchaden in der Stadt zuverhuͤten:
Aber dieſelbe war/ nicht ohne ſonderbahre Gottes Providentz vnd Gnade/ da ſie biß einen Zoll lang daß geſtrewete Pulver erreichet/ von ſich ſelber außgegangen.
Die Kaͤyſerlichen aber muͤſten nicht lange ſeumen vnd nach erhaltenem Accord noch denſelben Tag die Stadt vnd Schantze reumen/ vnd zogen vnter Johan Jacob de Fore mit Ober- vnd Vnterwehre zu dem Kaͤyſerlichen Lager naher Gartz/ vnd lieſſen den Koͤnigſchen nicht einen geringen Vorrathan Meel vnd anderm Proviant.
Dann ſie hatten Stargard/ als zum Magaſin oder Provianthauſe deputieret/ vnd es wol verſorget/ auch ſchon Order ertheilet/ daß den Luten nach der Erndte die Scheunen ſolten verſchloſſen/ vnd das Korn dahin gebracht werden.
14. Der Koͤnig befeſtiget Stetin/ vnd bekombt auch Stargard ein.
15. Dem Koͤnig wird bey Stetin nachgeſtellet.
Bald hierauff begab ſich ein merckliches bey Sttin.
Dañ ehe der Koͤnig ſeine Reuterey zu ſich bekam/ ließ ſich ein Verſpeher in dem Lager finden/ der ſich vnternam/ daſſelbe abzureiſſen/ vnd es den Kaͤyſerlichen zu jhrem Vortheil zuzubringen.
Er ward aber druͤber betreten/ vnd in Hafft gebracht.
Nun hette der Koͤnig einen Leutenant Nahmens Quintin/ der hielt mit den Kaͤyſerlichen gute Correſpondentz/ vñ heimlichen Verſtand.
Wie er aber merckete/ daß der Verſpeher/ der uͤmb ſeine Haͤndel wuͤſte/ gefangen war/ vnd befuͤrchtete/ es mochten ſeine Anſchlaͤge offenbahr werden/ riß er aus mit ſolcher gelegenheit.
Die Koͤnigiſche Officierer hetten vor ankunfft der Reuterey etliche Pferde gekeuffet/ vnd ritten damit hinaus/ zuverſuchen/ ob ſie nicht kundſchafft von dem Gartziſchen Lager einnehmen/ vnd dem Koͤnige hinterbringen koͤnten.
Vnter denen befand ſich auch bemelter Quintin/ vnd da Er ſeine gelegenheit abſahe/ ritte er vom andern hauffen/ mit dem vorgeben/ Er wolte zu dem Feinde ſich was naͤher hinan machen.
Kam aber nicht wider/ vnd trat gar auff die ander ſeyte/ vnd gab jhnen bericht/ wie ſie dem Koͤnige koͤnten beykommen.
Dieſer Ouintin war ſonſt dem Koͤnige nicht vnangenehm:
Aber er hette ſich durch groſſe Promiß ſchon vor deme vnterſtanden/ Jhn hinderwerts zuerſchieſſen.
Hette es auch vollenbracht/ wann jhm nicht die Piſtol verſaget/ vnd er auch ſonſt aus Furcht/ ſo bey einer ſo grawſamen That pfleget vorzulauffen/ nicht were zuruͤck gehalten.
Vnterdes kam beym Koͤnig die Reuterey an/ vnd etliche von derſelben ritten alßfort aus/ naher Gartz/ vnd traffen einen hauffen an/ dabey Quintin ſich mit befand/ ſcharmutzierten mit jhnen/ vnd muſten etliche im Stiche laſſen.
Dieſes Quintins Nahme ward darauff an die Juſtitz auff dem Hewmarckt zu Stetin geſchlagen/ wie man noch fuͤr Augen ſiehet.
Johan Baptiſta aber ein Welſcher/ ein Rittmeiſter/ der mit jhme in gleichem Verſtande geſtanden/ als ſolches durch den gefangenen Verſpeher kund geworden/ ward vom Kriegs Rechte zum tode verdammet/ vnd bey der Odersburg an einen newerbaweten Galgen gehencket.
Die Kaͤyſeriſchen ſeumeten vnterdeß zu Gartz im Lager nicht/ ſtecketen viele Orter an/ ſo ſie zuhaltẽ ſich nicht getrawetẽ/ verderbeten viele Muͤhlen in Grund/ kamen auch einmahl/ als eben in Stetin ein allgemeiner Buß-Faſt vnd Bettag gefeyret ward/ fuͤr ſolche Stadt/ vnd zuͤndeten vj Doͤrffer in derſelbigen gegend an/ als Schwartzo/ Scheune/ Pommerensdorff/ Moͤringen/ Prilub vnd Mandelkow/ das/ weil der Wind auff die Stadt zugieng/ der Rauch vnd Flammen hinein getrieben wuͤrden.
Fielen auch Penckun/ das vnſchuͤldige Staͤdlein an/ hauſeten daſelbſt mit dem Weiber Volck/ ja mit jeder man vbel/ pluͤnderten alles auffs euſſerſte aus/ vñ fuͤhreten die Beute auff Wagen nach dem Lager zu.
Vnd diß thaten ſie/ aller ſchrifftlichen vnd lebendigen Salva Guardien vngeachtet/ die Jhnen vom Feldmarſchall Torqunto ſelbſt ertheilet war.
Des einen Tages kamen Teutſche/ des andern Crabaten hinein/ zerſchlugen alles auff dem Schloſſe/ in der Kirche/ vnd in den Haͤuſern/ ſucheten auch Beute in den Todten graͤbern/ ſchlugen die Leute heftig/ vnd marterten ſie biß auff den Todt/ vnd ſchoneten auch des Pfarherren M. Caſparis Marci nicht.
Die Weiber vñ Maͤgdlein wuͤrden ohne vnterſcheid angegriffen/ vnd genothzuͤchtiget/ vnd bleib endlich weder in Penckun/ noch in den vmbliegenden Doͤrffern ein ſtuͤcklein Brod uͤbrig.
So rein muſte es gepluͤndert ſein.
Vnd es iſt zuverwundern/ das ob ſie wol auff dem Schloſſe vnd in den Scheunen allenthalben Fewer angeleget/ ſolches doch/ da kein Menſch geweſẽ/ der hette loͤſchen koͤnnen/ ſich ſelbſt gedempfet/ vnd durch Gottes Gnade ohne mercklichen Schaden außgegangen iſt.
Dabeneben giengen viele Doͤrffer/ wie auch die Muͤhlen vorm Damm/ vnd was die Kaͤyſerlichen dem Lande/ vnd den Koͤnigſchen nicht goͤnnen wolten/ in die Lufft auff.
Noch aͤrger gieng es der Stadt Paſcwalck.
Die hette/ wie auch alle andere Staͤdte in gantz Pommern/ die drey Jahr der Kaͤyſerlichen Einquartierung/ alles/ was begehret war/ heraus gegeben/ vnd war immittelſt ſchon ſo veroͤdet/ das kaum das dritte theil moͤchte bewohnet werden.
Sie hette ſchon vber cxlvij. tauſend Reichsthaler zur Ordinar Contribution hergereichet/ vnd da Obriſte Hans Goͤtze noch etliche tauſend Reichsthaler prætendierete/ ſandte er Obriſten Leutenant Winſen mit drey Compagnien hinein/ ließ bey xviij. Perſonen/ vnd drunter einen Burgermeiſter/ den Fuͤrſtlichen Richter/ etliche Rathsherren/ vnd den Apotecker Samuel Lodern/ mit groſſem heulen vnd weheklagen jhrer Weiber vnd Kinder/ ins Lager nach Gartz fuͤhren/ vnd in Ketten zuſamen ſchlagen/ vnd vnter dem bloſſen Himel etliche wochen in Hunger vnd zufallender kranckheit liegen/ vnd gab die Stadt preiß zupluͤndern.
Vnd ob jhr wol dadurch faſt alle Mittel/ etwas an Gelde auffzubringen/ benommen waren/ ſo bemuͤhete ſie ſich doch ins Lager an Victualien vnd anderen ſachen zu fuͤhren/ vnd ſich damit aus fernerẽ vngluͤck auszuwickeln/ vñ ward jmmerfort mit Tribulier Soldaten ſolches zuthuen angetrieben.
Endlich kommen zwo Schwediſche Compagnien an/ ſolche Stadt zubeſetzen/ vnd in ſchutz zunehmen.
Fangen auch nebenſt der Burgerſchaft an/ die Waͤlle zubeſſern/ vnd ſich nach gelegenheit des Ortes beſſer zuverwahren.
So bald ſolches in das Kaͤyſerliche Lager verkundſchaffet/ machetẽ ſich wol jhrer iij. tauſend vnter Obriſten Goͤtzen herbey/ vnd weil nur ſo wenig Soldaten/ vnd noch darzu ohn Artolerey/ zur beſatzung drinnen wahren/ bemaͤchtigeten ſie ſich balde des Walles vnd der Thoͤre/ vnd kamen vngeachtet des wiederſtandes/ der von den Schwediſchen Soldaten geſchahe/ in die Stadt/ macheten alles nieder/ was ſie im Gewehr funden/ vnd mit der flucht ſich nicht davon machete.
Ja es galt auch denen/ die ſich gar nicht wehreten/ vnd wuͤrden viele niederhauwet/ die uͤbrigen gepruͤgelt/ gemartert/ vnd alles/ was ſie auff der Welt hetten/ herfuͤrzugeben/ genoͤtiget/ das Frawen volck ohne anſehen einiges alters/ ohne vnterſcheid geſchaͤndet/ vnd hernach weg gefuͤhret/ vnd nicht ohn gewiß Geld wiederloß gelaſſen.
Endlich ward Fewer an vielen Orten angeleget/ vnd gieng alſo die feine Stadt/ mit der ſchoͤnen Marien- Kirchen/ Schuele/ Rathhaus vnd der Muͤhlen im Rauche in die Lufft auff/ vñ blieben nur etliche gar wenige Haͤuſer am Prentzlowiſchen Thore/ vnd etwa zwey Haͤuſer bey vnd an S.
Niciaus Kirche beſtehen.
Jn betrachtung dieſer erbaͤrmlichen ruin hat der Koͤnig von Schweden die Stadt Paſewalck mit einem Privilegio exemptionis an allen oneribus/ ſo wol der Einquartierung/ als Contribution/ auff ſechs Jahr befreyet.
16. Die Kaͤyſerlichen im Gartziſchen Lager thun mit Brennen groſſen ſchaden vnd verderben Penckun vnd Paſewalck auff den grund.
Vnterdes brachte der Koͤnig die Stadt Stetin in vollige defenſion: vnd verglich ſich mit dem Landsfuͤrſten/ zu manutenierung dero vor dieſem getroffenen vereinigung/ einer ſonderlichen defenſions verfaſſung auff ſolche Weiſe vnd maſſe/ das Er der Koͤnig die Direction ſolches defenſion- vnd daraus weiter beſorgenden Kriegesweſens auff ſich nehmen/ der Hertzog aber demſelben jede vnd alle Plaͤtze/ Staͤdte/ Feſtungen vnd Paͤſſe zu jederzeit durchzuziehen/ oder mit Guarniſonen zu belegen/ offen haltẽ/ in deſſen die Adminiſtration iedes Orts vnd das Lands fuͤrſtliche Regiment/ wie auch die Prælaten/ Ritterſchafft vnd Staͤdte jhre Policey/ Jurisdiction vnd allerſeits Genießbrauch jhrer Guͤter behalten ſollen/ dabeneben iſt verglichen/ wie die vorfallende differentien der Soldaten vnd Einſaſſen durch gewiſſe Commiſſarien ſolten eroͤrtert/ die einquartierete Trouppen accommodieret/ ein defenſion Geld auff den Stroͤmen vnd Meerhafen/ als vierdtehalb vor den Koͤnig/ vnd eins Pro Cento fuͤr den Fuͤrſten geſamlet/ vnd dem Koͤnige eine Geldhuͤlffe aus dem Lande von cc. tauſend Reichs thaler Aſſiſtentz Gelder in dreyen terminen auffgebracht/ vnd die Koͤniglichen Orlags Schiffe auff die Stroͤme vñ Hafen/ geleget vnd die Paͤſſe zu Waſſer vnd Lande befaͤſtiget werden.
Zu auffbringung gemelter Summa iſt ein gewiſſer modus collectandi nach eines jedweden vermoͤgen beliebet/ vnd geſchloſſen/ das von einem jeden hundert Guͤlden/ ſo einer in beweg- vnd vnbeweglichen Allodial oder Lehenguͤtern/ an Dienſt oder Amptgeldern/ in oder auſſerhalb Landes hat/ ein Guͤlde ſolte abgeſtattet/ vnd in den Steurkaſten eines jedweden Craͤyſes oder Diſtricts eingebracht; Jn den Fuͤrſtlichen Emptern aber von einer jeglichen Hakenhufe zwene Guͤlden geliefert werden.
Vnd von dieſer Contribution oder Zulage iſt keiner der Landsſaſſen oder Lands Einwohner/ Er ſey hohes oder nidriges Standes/ Adel oder Vnadel/ Buͤrger oder Bawr/ Coſſate/ Muͤller/ Kruͤger/ Schaͤffer/ Schaͤfferknechte/ Jnſtman/ oder wie er ſonſtengenennet werden mag/ Mañ oder Weib/ Witbe oder Jungfraw/ Erb- oder Pfandgeſeſſen/ Particular oder Staͤdte vnd Communen/ vnangeſehẽ aller Vertraͤge/ Freyheiten/ indulten vnd herkommen/ eximieret/ oder befreyet/ auſſer allein denen Perſohnen/ ſo die Pommerſche Kirchenordnung von dergleichen oneribus eximieret/ als Pfarrherren/ Prediger/ Schulmeiſter/ Organiſten/ Schulgeſellen/ Cuͤſter/ Jtem die Profeſſores der Vniverſitaͤt mit den Kirch- vnd Vniverſitaͤthaͤuſern.
Dafern jetz gemelte Perſonen andere vnbewegliche Guͤter vnd Eigenthumb in Staͤdten vnd Doͤrffern hetten/ von denſelben muſten ſie/ jhren Nachbahren gleich/ die Stewren einbringen.
Wie dann auch die Factoren/ welche mit frembdem Gelde im Lande gewerb treiben/ von jedem hundert/ damit ſie factorieren/ einen guͤlden erlegen muͤſten.
Es iſt auch dabenebenſt/ die in vorigem Jahre/ auffapprobation vñ bewilligung/ auch ausgegebenen Reverſalen des Landsfuͤrſten/ von den Landſtaͤnden beyder Regierungen/ auch aus dem Stiffte Cam̃in/ durchgehende/ angeordnete/ vnd beſchloſſene Tranckſtewr zu Wercke gerichtet/ vnd iſt ins gemein Niemand auſſer dem Regier- vnd Landes fuͤrſten/ wie auch Kirchen- vnd Schuldienern/ welche keines Bierverkauffes ſich gebraucht/ von ſolcher Steur eximiret worden/ ſondern ein jeder Einwohner in Staͤdten vñ Doͤrffern hat von jedem Scheffel Maltz ohne vnterſcheid/ ob derſelbe zum kauff oder eigenen notthurfft vermahlen oder verbrawet ward/ j. ſchill. dalegen muͤſſen.
Dabeneben ſind auch gewiſſe Jmpoſten auff Wein/ Methe/ Brantwein vnd frembde Bier geleget.
Folgendes iſt auch von andern Kauffmans Wahren ein gewiſſes gefodert worden:
Vnd da man damit auch nicht reichen koͤnnen/ vnd gleichwol der Koͤnig durch ſeinen Legatum gegen auffhebung der verwilligeten Lauff- vnd Muſterplaͤtze im Lande Monatlich gewiſſe Quartiergelder begehrete/ auff gewiſſe Zeiten/ Rogken-Kopff-Hufen vnd Heuſerſtewren/ auch Contributiones peræs & libram geſetzet vnd ausgeſchrieben.
Aeben dieſer Defei ſionsverfaſſung iſt zugleich gewiſſe Ordnung geſchloſſen/ wie es mit der Quartierung zuhalten.
Dann weil es placitieret/ daß J. Koͤn. May. als Directori des Krieges Noturfft/ alle Plaͤtze/ Staͤdte vnd Paͤſſe/ zu jeden zeiten dadurch zumarchiren/ darein Quartier zunehmen/ zulogieren vnd ſelbiger ſich zu des Krieges Nothurfft zugebrauchen offen ſtehen ſollen/ als iſt auch dabey abgeredet vnd geſchloſſen/ daß jederzeit bey dem marchieren vnd logieren gute Juſtitz gehalten/ vnd da einige Gewalt oder Raub beſchehe/ ſolches an den Officierern erholet/ vnd den beraubten guth gethan/ von den Fuͤrſtlichen Commiſſarijs die Noturfft von Stroh vnd Rauchfutter angeſchaffet/ vnd da ſolches nicht geſchehen konte/ von der Soldatesca ſelbſten bey guter auffſicht der Officierer ſparr- vnd rathſamb genommen/ den Staͤdten von den Guarniſonen jhre Jurisdiction gelaſſen/ keine vmblegung der Officierex vnd Soldaten vorgenommen/ von J. Koͤn. May. der Vnterhalt der Guarniſonen getragen/ von den Einwohnern Servyß/ nemlich der Jnfanterey Holtz/ Liecht vnd Lagerſtatt/ der Reuterey noch darzu Rauchfutter/ als Hew vnd Stroh/ gereichet/ die Provianthaͤuſer recht verſorget/ die Lauff vnd Muſterplaͤtze ertraͤglich angeſtellet werden/ das weiter das Krieges Regiment bey J. Koͤn. May. vnd dero Officierern ſeyn/ das Politiſche vnd Geiſtliche Regiment aber in ſeinem Stande bey der Pomriſchen hohen vnd mittelbahren Obrigkeiten/ nach wie vor/ verbleiben/ in negotijs mixtis, in abweſenheit des Koniges/ dz Directorium bey dem Landsfuͤrſten/ vnd in deſſen abweſen/ bey dem Ober-Com̃endanten der Schweden/ mit zuziehung beyderſeito deputierten/ ſtehen ſolle.
17. Vereinigung des Koͤniges vnd Fuͤrſten wegen einer ſonderlichen Defenſions verfaſſung.
30. Auguſt.
18. Der Koͤnig gehet in Mechelenburg/ vnd bemechtiget ſich des Paſſes Ribnitz.
Der Koͤnig drauff/ als Er drey Regimenter Schwediſche vnd Finniſche Soldaten zu iv. tauſend Mann vnter einem Ober Commendanten/ vnd dem Oberſten uͤber die Soldaten/ in der Stadt Stetin/ dieſelbe zuverſichern/ gelaſſen/ wendete ſeine Augen auff Mechelnburg/ ſolches Hertzogthumb den vertriebenen Fuͤrſten wiederuͤmb zu reſtituiren:
Ließ das Command uͤber den Stetinſchen Ort Guſtavo Horn dem Feldmarſchall uͤber/ vnd begab ſich erſtlich nach Stralſund/ die Wercke daſelbſt in Augenſchein zunehmen/ vnd ſo etwas mangeln wuͤrde/ anzuordnen:
Von dannen nam Er ſeinen March auff Barth vnd Damgarten/ vñſetzete endlich den Fuß bey Ribnitz in Mechelnburg/ vnd eroͤberte ſolchen Paß mit gewalt.
Von dannen auch ließ Er ein Edict an alle Einwohner des Hertzogthumbs Mechelnburg/ vnd abſonderlich eins an die Seefahrende Leute/ Schiffer- vnd Bootsgeſellen in Roſtock abgehen/ darin Er jhnen zuwiſſen fuͤgete/ wie er ſich jhrer Vhralten Landesfuͤrſtlichen Obrigkeit/ der beyden Hertzogen Adolph Friederichen/ vnd Hans Albrechten/ als ſeiner nahen Blutsanverwandten/ ſo von dem General Wallenſtein/ ohne einzige gegebene rechtmeſſige Vrſach/ mit Kriegesmacht uͤberzogen/ vnd von jhnen wider jhre ſchwere Pflicht vnd Schuͤldigkeit verlaſſenweren/ ſo weit mit Chriſtlichem Eyffer annehmen wolle/ das ſie zu dem jhrigen forderſambſt voͤllig wider gelangen moͤgen: Ermahnete ſie dabeneben/ daß ſie angeſichts nicht allein jhrer alten von Gott/ vnd der Natur vorgeſtelleten Obrigkeit/ wideruͤmb beytreten/ vnd ſich zu jhm nach vermoͤgen wol gearmiret verfuͤgen/ ſondern auch alle die jenige/ welche das Commando/ Nahmen vnd Titul des von Wallenſteins fuͤhren/ wie Feinde vnd Raͤuber Gottes/ der Evangeliſchen Kirchen/ vnd des Vaterlandes/ verfolgen/ oder im widrigen dz erwarten ſoltẽ/ was Trewloſen vnd von jhrer Obrigkeit abtruͤnnigen wiederfahren pfleget.
Als er nun alſo den Paß in Mechelenburg erhalten/ uͤberließ Er das Commando uͤberdz Volck daſelbſt General Bannieren/ begab ſich wiederumb zuruͤcke nach Stralſund/ vnd von dannen naher Stetin/ allda ein wachend Auge auff die intention der Kaͤyſerlichen zuhaben.
Dieſelbe bemuͤheten ſich ſehr/ das Hinter Pommern in Contribution zubehalten/ vnd da ſie mercketen/ das die Schwediſchen nunmehr auch Treptow an der Rega zu jhrem gebiet hetten/ fielen ſie eins mahl vnverſehens aus Colberg/ vnd thaten zu Nacht einen verſuch an zweyen Thoͤren einzubrechen: funden aber ſolchen Wiederſtand/ das ſie muſten vnve rrichter Sachen abziehen/ welches aber mit außpluͤnderung alle der Orter/ darauff ſie zukamen/ geſchahe.
Drauff bekam Obriſte Baudiß in Ordre mit etlichem Volck Colberg zu blocquieren/ in welcher Stadt vmb dieſe Zeit durch verwarloſung eines Stallknechts ein Fewr auskam/ vñ ein gut theil derſelben bey clxxxij Haͤuſer verzehrete.
Die Kaͤyſerlichen wolten aber dieſe Stadt aus jhren Haͤnden nicht gerne laſſen/ derenthalben ſchickete der Feldmarſchall vij. Compagnien von Gartz zum entſatz dahin.
Aber der Schwediſche Feldmarſchall Guſtavus Horn ward ſolches vorhabens zeitig gewar/ ſandte jhnen aus dem Stetiniſchen Lager iv. Compagnien zu Roß vnd x. zu Fuß nach.
Drum̃ duͤrfften ſie ſich nicht weiter wagen/ wichen jmmer vor/ nahmen Beute mit/ wor ſie kundten/ vnd zogen wieder in jhr Lager.
Bald darauff lieſſen ſich etliche Crabaten fuͤr Stetin ſehen/ vnd trieben aus der gegend etlich Vieh hinweg.
Wider ſie begab ſich Obriſte Daͤhnhoff mit etlichen Compagnien zu Felde/ vnd weil Er jhnen eyfferig nacheilete/ gerieth er an jhren hinterhalt/ vnd ob Er wol ſich tapffer wehrete/ muſte er dennoch bey cc.
Mann vnd zweene Rittmeiſter nebenſt einen Obriſten Wachtmeiſter/ ſo gefangen wuͤrden/ im ſtiche laſſen.
19. Die Kaͤyſerlichen bemuͤhen ſich vmbſonſt Hinter- Pommern in Contribution zubehalten/ vnd
drauff gehen etliche Scharmuͤel fuͤr.
20. Zu Stetin entſtehet ein Fewr auff der Niderwyke.
Folgende Nacht darauff entſtand in Stetin auff der Niderwyke/ durch verwarloſung etlicher zum holtzhaufen geſetzeten Soldaten/ oder Huͤter/ bey einem hefftigen Sturmwinde/ vnverſehẽs ein hefftiges Fewer/ vñ weil man beſorget/ es moͤchte etwa verraͤtherey dabey ſeyn/ entſtand in der Stadt groſſe Furcht/ vnd das gantze Lager ward rege gemachet:
Ob nun wol bey lx. Haͤuſer vnd Buden vom Thore biß an die Ziegelſcheune in die Aſche geleget wuͤrden/ ſo iſt dennoch ohn fernern ſchaden das Fewer endlich gedempffet worden.
Jmgleichen ward Hertzog Frantz Carl/ der in des Koͤniges von Schweden Dienſten war/ vnd jhme zu gute Newhauſen an der Elbe vnd Razeburg ſtarck beſetzet hielt/ von Pappenheimb vnter der Tilliſchen Armee gefangen/ vnd nach Staden gefuͤhret.
Dagegen als der Duc de Savelli/ ſo zu Greiffswald vnd Demmin das Commando hette/ mit dem Butlerſchen vnd Holckiſchen Regiment/ vnd anderen Trouppen/ ſo Er aue den Guarniſonen zuſamẽ brachte/ in Mechelenburg/ auff die daſelbſt ſich befindende Schwediſche/ einen Anfall zwiſchen Roſtock vnd Ribnitz thaͤte/ muſte Er vnverrichter Sachen/ vnd nicht ohne ſonderen Schaden/ wieder vmbkehren.
21. Noch mehr Scharmuͤtzel gehen fuͤr.
Vmb dieſe Zeit hat der Kaͤnig auff dz Kaͤyſerl. ſchreiben/ darin der Kaͤyſer alle Schuld der Vnruhe auff den Koͤnige weltzete/ vñ jhme die vnterlaſſene oͤffentliche Abſagung vorwarff/ geantwortet.
Er ſey erſtlich beleydiget/ weil eine Armee wider jhn in Polen abgeſchicket/ vñ andere thaͤtigkeiten wider jn vorgenommen weren.
Bezeugete dabeneben/ das die Auff oder Ankundigung (ob ſie wol dißfals an ſeiner ſeiten nicht were noͤtig geweſen) nicht vnterlaſſen/ ſondern durch ſchreiben den Churfuͤrſten eingehaͤndiget/ vnd durch einen Geſandten dem Kaͤyſerlichen Generaln klar zuverſtehen gegeben ſey/ dz im falle bewuſte Fehler nicht corrigieret wuͤrden/ Er ſeinen Stand vnd Wuͤrden anderweit verſichern wuͤrde.
Faſt gleichlautende Antwort hat Er auch dem Churfuͤrſtlichen Collegio auffm Collegialtag zu Regensburg verſamlet/ gegeben/ vnd Vrſachen angedeutet/ warumb Er ſo wol der Stadt Stralſund hette muͤſſen beyſpringen/ als dem Muthwillen etlicher vngehaltenen Leute in dieſen Landen ſtewren.
22. Verwechſelung der Schreiben zwiſchen Kaͤyſer Koͤnige vnd Churfuͤrſten.
Nichtes war aber den Kaͤyſerlichen zu Gartz mehr angelegen/ als die Colbergiſche Belagerung auffzuheben/ vnd den Troupen/ ſo dem Koͤnige aus Preuſſen zukamen/ auff den dienſt zuwarten.
Druͤmb marchireten ſie in v. tauſend Mann vnter Graff Coloredo/ Obriſten Jſolan/ Sparren/ vnd dem jungen Wallenſteiner/ auff Arnswalde/ Reetz/ Noͤrinberg vnd Dramberg nach Schifelbein/ da daß mahl bey iij. Trouppen zu Roß/ vnd iij. Compagnien Schwediſch Volck ſich befand.
Dieſelbe reterirten ſich bey erſter Aukunfft der Feinde auff das Schloß/ vnd wehreten ſich beſter maſſen.
Druͤmb verlieſſen die Kaͤyſerlichen die Stadt/ ſo doch von vielem ſchieſſen angezuͤndet/ vnd mehr als halb in die Aſchen gelegt iſt.
Nach eingenommener kundſchafft dieſes Vorhabens/ begab ſich der Feldmarſchall Guſtaff Horn auch zu Felde/ zog alle Trouppen des Orts in Hinter Pommern zuſamen/ vnd als Er ſich wol bey vij. tauſend Mañ ſtarck befand/ ſetzete er bey Petershagen nebenſt Obriſten Teufel/ Hebron/ Baudiſſin vnd Graff Thurn an die Kaͤyſerlichen.
Dieſelbe aber reterireten ſich/ vnd wolten nicht ſtand halten.
Dazu kam jhnen ein Dicker Nebel wol zu ſtatten:
Denn da Obriſt Baudißin mit ſeines Regimentes drey Compagnien/ in den Nachtrab der Kaͤyſerlichen/ der etwa von vij.
Compagnien Reuter beſtand/ chargieren ließ/ beſand er ſich/ auff verleitung des Nebels/ vor des Feindes Mußquetierern/ die ihn mit guter Salve empfingen/ vnd mit Huͤlffe der ſecundierenden Reuter auff die Retraide brachten.
Solches widerfuhr anderen Obriſten auch/ die allezeit auff die Mußquetierer/ durch verleitung des Nebels/ kamen.
Dadurch entſtand eine Confuſion nach der ander/ biß endlich/ ehe die Schwe diſche Jnfanterey ankam/ vnd nur ein paar Mußqueten Schuͤſſe hinter jhnen war/ etliche Reuter amaſſireten.
Ob nun wol kein voͤlliger Sieg wegen des Nebels auff Schwediſcher ſeyten erhalten ward/ ſondern etliche/ vnd vnter jhnen ein Ritmeiſter vnd Leonhard Johan von Buddenberg/ ein Leutenant vnter Dehnhoff/ auffm Platze blieben/ vnd die Kaͤyſerlichen wideruͤmb bey Dramberg/ Rettze/ Arns walde nach Gartz durchkamen/ vnd ein Cornet/ ſo ſie erobert/ mit ſich davon brachten/ ſo iſt gleichwol deroſelben intention verhindert worden.
Sie hetten zwar alles ſehr geſcheiden angeſtellet/ maſſen dañ auch eben zu der Zeit die Beſatzung aus Colberg einen Ausfall thate/ vnd etliche Schwediſche Soldaten nebenſt einem Leutenant einbrachte:
Aber weil ſie jhren rechten Zwegk nicht erreicheten/ vnd Colberg numehr hatter blocquiret ward/ iſt jhnen der muth hinfort zimlich geſuncken.
Fuͤr dieſer Stadt/ damit die Belagerten vollend vmb Kraut vnd Loth muͤchten gebracht werden/ iſt dieſe merckliche Krieges iſt gebraucht/ das die Schwediſchen bey finſter Nacht etliche lange Seile/ daran viel ſtuͤcken brennen der Lunten gebunden waren/ nahe an die Stadt brachten/ vnd ſie durch etliche dazu beſtellete Soldatengegen die Stadt almehlig ziehen lieſſen Weil nun die Belagerten in der Meinung ſtunden/ daß die Stadt durch einen Sturm ſolte angegriffen werden/ haben ſie das Geſchuͤtz an den Ort/ da ſie die Lunten treffen kunten/ gebracht/ vnd biß in die dritte ſtunde ſtarck Fewer herausgegeben/ vnd da mit viel Pulver vnd Kugeln verſchoſſen.
23. Die Kaͤyſerlichen bemuͤhen ſich umbſonſt
die Colbergiſche Belagerung auffzuheben.
Vmb dieſe Zeit ward zu Stettin fruͤe/ zwiſchen vier vnd fuͤnff vhr im November von glaubwuͤrdigen Leuͤten nach geſchehenem Blitz vnd Geſchos ein helles Schwerd am Himmel geſehen/ welches ſich in die Laͤnge herunter geſtrecket.
Endlich iſt es nach ſtetiger verkurtzung zu einem Polniſchen oder Tuͤrckiſchen Sebel geworden.
Auch ſol ein Prediger in Hinter Pommern etwa fuͤnff Monath vorher ein Schwerd in der Lufft ſcheinend geſehen haben/ da er ſich vnterwegens auff der Reiſe beſunden.
Die bedeutung moͤchte dem armen Pommerland wol ſchon in die haͤnde gewachſen ſein.
24. Wunderzeichen am Himel.
Jm Gartziſchen Lager commendierete nunmehr Hannibal von Schaumbergk/ General uͤber die Artolerey/ vnd weil er ſahe/ wie ſeine vnterhabende Armee wegen der graſſierenden Peſte ſehr verringert ward/ vnd ſich auch ein mangel an Holtz vnd Proviant erauͤgete/ ließ er etliche Regimenter in die Winter Quartier gehen.
Vnd daruber bekamen die vmbliegende Staͤdte ſo viel/ das es mit jhnen gar auffs letzte kam.
Pyritz zwar/ ſo bißhero mitgroſſer muͤhe naher Gartz ins Lager contribuieret/ hette eine ſtatliche Salvaguardie vom Feldmarſchall/ deme von Schaunburgk/ erlanget/ aber nach deme nur dieſelbe zwo Stunden zuvor/ mit ſonderbahrer Frewde der bißdaher uͤbelgeplagten Pyritzſchen/ eingebracht war/ kam der Feldwachtmeiſter Cratz mit etlichen Regimentern zu Roß vnd Fuß/ bey finſterem Abend an/ vnd weil die Burger nicht wolten eine Hand wieder jhn auff heben/ ließ er Leitern werffen/ die Stadt erſteigen/ vnd darauff die gantze Nacht eine allgem eine Pluͤnderung ergehen/ vnd weder des geſunden/ noch des Krancken ſchonen:
Wie den vnter andern einem krancken Knechte vom Lande die Naſe/ Ohren/ vnd mit Zuͤchten zu reden/ das Maͤnliche glied iſt abgeſchnitten worden.
Nun waren bey dc. Weibesbilder vom armen Bauwersvolck/ vnd anderen/ bey der Mawre an einem Orte zuſamen gelauffen.
Darauff traffen drey Comvagnien Crabaten/ vnd fiengen ein ſolch Schandleben doſelbſt an/ daß ſich durch das erbaͤrmliche Geſchrey der Nothleidenden auch der Himel ſelbſt entſctzet hat/ maſſen dann zwene Blitz faſt wieder die Natur/ wie es viel glaubwuͤrdige Leute geſehen haben/ vom Himel gefallen ſeyn.
Aber bey den ergrimmeten Soldaten galt weder dieſes Zeichen/ noch das flehendliche bitten der geplagten Leute etwas/ vnd verzog ſich die Pluͤnderung die gantze lange Nacht durch biß an den Morgen.
Da wurden nun die Soldaten hauffenweiſe in die Hauͤſer verleget/ vnd muſten die gantz ausgezogene vnd ausgepluͤnderte Leute bey xx. xxx. auch wol mehr Soldaten ſpeiſſen.
Solches waͤhrete vier ganzer Wochen/ vnd die Angſt nebenſt ſtetiger Pluͤnderung ward deſto groͤſſer/ weil faſt alle acht Tage eine abwechſelung der Einquartierungen beſchahe/ das es recht heis/ wie in den Aviſen ſtand:
Pyritz ſtehet offen Tag vnd Nacht: da mag frey pluͤndern/ werda wil.
Jnſonderheit hat der Commendant Cratze einen ſonderbahren Grimm auff den newlich beſtelleten Jungen Paſtorem M.
Lucas Schrammen gefaſſet/ vnd jhn vnfuͤglich beſchuͤldiget/ bald dz er heimliche Briefe vom Koͤnige hette/ bald das er einen Schatz in der Kirchen vergraben wuͤſte:
Bald hat er jhn ſelbſt mit bloſſem Degen geſuchet/ bald etliche abgeſchicket/ die ſein Haus pluͤndern/ jhm den Schatz in der Kirchen (der doch nirgend war) zu bekennen/ mit Daumſchrauben/ Piſtolen vnd Sebeln bedrauwen/ auch endlich ſo hart ſchlagen laſſen/ das er fuͤr Todt vnter jhren Haͤnden danieder gefallen iſt.
25. Zu Pyritz vnd
an andern Orten iſt groſſe Noth.
Der Koͤnig dagegen/ als ſein hinterſtelliges Volck aus Preuſſen ſich nunmehr gantz eingeſtellet/ verſamlete ſeine meiſte macht bey vnd in der Stadt Damm/ vnd als er vberall xij.
Regimenter zu Fuſſe/ vnd lxxxv. Cornet Reuͤter bey ſich befand/ zogk er mit denſelben/ vnd einer ſtatlichen Artolerey/ auff Greyfenhagen: Beſetzete auch etliche groſſe Prahme oder platte Schiffe mit Volck vnd grobem Geſchuͤtz/ vnd lies ſie von Stetin ab/ die Oder hinauff dahin gehen.
Es war aber eben die Chriſtnacht/ da er das Werck vornam/ dadurch er die Pommerſche Oderpaͤſſe erfreyen wolte.
Als er nun das Geſchuͤtz an vnterſchiedlichen Orten fuͤr Greiffenhagen gepflantzet hette/ fieng er vm̃ Glock Fuͤnfe des Morgends dz Schieſſen Creutzweiſe an/ machete alsfort eine breche/ vnd legete einen groſſen theil der Mawre darnieder.
Lies auch zugleich Sturm anlauffen/ vñ ob wol mmd. Kaͤyſerliche zur beſatzung drin lagen/ vnd zweymahl Sturm abſchlugen/ ſo muͤſten ſie doch endlich den Ort quitieren/ vnd nach Gartz ſich auff die ſeite hinaus machen.
Don Capua ein Neapolitaner/ Ritter S. Jacobs Orden zu Compoſtel/ Commendierender Obriſter darinnen/ ward nebenſt anderern Officirern gefangen/ vnd iſt/ weil er hart durch einen Schuß verwundet war/ nicht lang hernach zu Stetin geſtorben/ vnd ein Poet hat jhme dieſes Epitaphium gemachet:
26. Der Koͤnig bekombt Greiffenhagen vnd Gartz in den Weihenachten mit gewalt.
Stetinum, quod te capturum Capua dixti, Te modo captivum cernit obire diem.
Der Koͤnig aber gieng alsfort von dannen auff Gartz.
Daſelbſt war ſchon vor vier Tagen ein geſchrey erſtanden/ als wen die Koͤnigliche verhanden waͤren.
Wie aber der Kaͤyſerliche Feldmarſchall/ der von Schaumbergk/ ſich zu Pferde ſetzete/ anordung vnter ſeinem Volck zumachen/ hat ſich am Himmel eine Ruthe ſehen laſſen/ daran die Reiſer allegleich benebeſt einer Hand/ ſo die Ruthe gehalten/ erſtlich weiß/ hernach Bluthroth geſchienen/ wie ſolches aus glaubwuͤrdigem bericht Chriſtoff Steinbekens vnd ſeines Dieners iſt berichtet worden.
So bald nun der Koͤnig fuͤr Gartz kam/ zogk der von Schaumbergk ſein Volck aus der Schantz bey Marwitz/ in die Stadt/ ſteckete die Bruͤck hinter ſich in Brand/ verderbete die Geſchutz/ ſo er nicht mit fort bringen konte/ ſetzete die gute Stadt im Brand/ das ſie gantz vnd gar mit allen gebewden/ vnd dem anſehnlichen Proviant drinnen/ in die Aſche geleget ward/ vnd begab ſich nach Franfurt an der Oder.
Der Koͤnig aber bemaͤchtigete ſich des verlaſſenen Ortes/ bekam dabeneben der Obriſten Goͤtzen vnd Sparren Pagagjwagen/ vnd die ſeinigen eriageten gute Beute/ da ſie den Fluͤchtigen nach ſetzeten.
Zu Pyritz lag dasmahl noch obgemelter Cratz/ vnd hette/ ſo bald er von des Koͤniges Vorhaben auff Gartz vnd Greifenhagen gehoͤret/ die Schewren vor den Thoren in hundert Zimmern/ vnd dabenebenſt die ſchoͤne Hoſpitalen/ auch eine wolgebawete Kirche vnd die alte Stadt/ nebenſt dem Fuͤrſtlichem Hauſe vnd dem Kloſter/ der Pfarkirche vnd der Muͤhlen drin/ abbrennen laſſen.
Da er aber von eroͤberung obgemelter beyder Paͤſſe bericht eingenommen/ hat er endlich zum abzug blaſen laſſen/ auch die Stadt in Brand zuſetzen befohlen.
Welches gleichwol vom Obriſten Leutenant Funcken iſt verbeten vnd wiederrathen worden.
Auff die Fluͤchtige ward Obriſte Baudiſſin commendieret/ der jhrer viel auff der Flucht danieder machete.
Der Koͤnig ſelbſt gieng mit der gantzen Armee auff Koͤnigsberg in die Newmarck/ vnd weil etlichen Fluͤchtigen der Paß zu Cuͤſtrin geoͤfnet ward/ kunte er deshalben ſie daſelbſt nicht weit er verfolgen.
Gleichwol lieff dieſes mercklich vor/ das im angehenden folgenden Jahre Vlrich Brand ein Faͤndrich vnter des Grafen von Thurn Regiment einmahl des Nachtes mit xv. der Seinigen uͤber die Oder ſetzete/ cc.
Crabaten in jhrem Quartier in einem Doͤrffe uͤberfiel/ ſie in die Flucht brachte/ vnd nebenſt ſtatlicher reichen Beute/ das Cornet mit einem gedoppelten ſchwartzen Adeler im weyßen/ davon fuͤhrete/ vnd es dem Koͤnige zu Beerwalde præſentierete.
Fuͤr ſolche tapferkeit hat Er nicht allein eine guͤldene Ketten zur verehrunge/ ſondern auch ein Capitainſchafft uͤber eine Compagnie Volcks erlanget.
Jn dieſem Jahr iſt Clemens Michaelis beyder Rechten Doctor/ der Fuͤrſtlichen Wittben zu Loytz geheimbter Rhat/ Conſilij Status Aſſeſſor/ der F. Pomriſchen Hoffgerichte Advocatus/ vnd eltiſter Burgermeiſter der Stadt Alten Stetin/ ein beredter/ hochgelarter/ vnd vmb das Vaterland wollverdieneter Mann/ eben an dem Tage/ da Er vor xiv. Jahren zum Burgermeiſter erwehlet war/ den xviij. Aprill im Herren entſchlaffen/ nach deme Er zuvor von Hertzog Bogislao XIII. im mdcj. Jahr zum Cam̃er Secretario vocieret/ vñ folgends in den Scabinatum zu Alten Stetin/ endlich aber ins Cdlegium Senatorium allda erwehlet worden.
Jſt ſonſt nach ſines Vatern Todte/ ſo auch Clemens Michael geheiſſen/ vñ Fuͤrſtlicher Land- Rentmeiſter in Stetiniſcher Regierung geweſen/ aber in Fuͤrſtlicher Abſchickunge naher Pirn im mdlxxxvij. Jahr verſtorben/ an dieſe Welt gebohren worden.
Auch iſt Hartwig von Steinwehr/ als Er auff dem Rhathauſe zu Stetinden Anſchlaͤgen auffm Landtage deywohnete/ mit der Apoplexia geruͤhret/ vnd den dritten Tag drauff entſchlaffen.
Jmgleichen hat Valentin von Guͤntersberg/ Fuͤrſtlicher Wolliniſcher Hauptman/ Rhat vnd Hofemeiſter/ ein rechtes Exemplar eines Gottfuͤrchtigen vnd auff richtigen Hofemannes/ wie jhn D. Cramerus alſo in der Leichpredigt nennete/ die Welt geſegnet.
Weil auch die Peſte abermahl weidlich im Majo anfieng vmb ſich zugreiffen/ als verfiel auch an ſolchem Contagio der ander Buͤrgermeiſter zu Stetin Paul Gieſe/ welcher nur fuͤnff Mond zuvor zu ſolcher dignitaͤt erkohren vnd erwehlet war/ vnd vorhin bey ſechs Jahren das Raths Caͤmmerer Ampt mit ſonderm fleiſſe verwaltet hette.
Es ſtirbt auch im xxxvj. Jahre ſeines alters Friedericus Rephuen beyder Rechten Doctor/ der Fuͤrſtlichen Pommeriſchen Gerichten Advocatus/ welcher vor deme von Maximiliano Landgraffen von Stelingen/ des Roͤmiſchen Reiches Erb Marſchallen/ Herren von Pappenheim/ in Dienſt genommen/ vnd mit deſſen Sohne/ Heinrich Ludewigen/ als Hofemeiſter vnd Præceptor verſchicket worden.
Auch dancket der Welt ab Andreas Garcæus Archidiaconus zu S. Jacob in Stetin/ vnd nach verfloſſenem Gnaden Jahr wird an ſeine ſtelle Daniel Waſſerfuͤhrer verordnet/ deme in dem Subdiaconat M. Jacobus Winnemer ſurrogieret iſt.
Es verfallen auch M.
Daniel Cramerus ein junger gelarter Geſelle/ des beruͤmbten Theologi Sohn/ Heinrich Muͤller Fuͤrſtlicher Secretarius vnd Referendarius/ Matthias Schaum/ Johan Kieſelbach/ vnd Gabriel Pfeil/ Rathsverwandte zu Stetin/ Jacobus Freyberg Scabinus/ Andreas Raſche ſechs vnd zwantzig jaͤhriger Altermann der Kauffleute daſelbſt/ Chriſtoff Hanetow/ Peter Ernſt/ vñ Eberhart Werter/ vornehme Kauffleute/ vnd Johan Zander Hauß Rentmeiſter/ welcher von den Soldaten im Lager zu Gartz lange gefangen gehalten worden/ vnd druͤber in eine toͤdtliche Kranckheit gerathen/ vñ nach ſeiner erfreyung davon geſtorben iſt.
Paul Faber Paſtor zu Poͤlitz ſtirbet auch/ vnd jhme folget in der Pfarre nach Chriſtian Friedeborn.
27. Es ſterben D. Clemens Michel Hartwig von Steinwehr/ Valentin von Guͤntersberg/ Paul Giſe/ D. Friedericus Rephuen/ Andreas Garcaus vnd andere.
Sonſten ward auſſerhalb Landes dieſes Jahr bey wehrendem Collegialtage zu Regenſpurg das Generalat deme von Friedland durch beforderung der Churfuͤrſten auff gekuͤndiget/ vnd Ertzhertzog Leopoldus an ſeine ſtatt vorgeſchlagen/ auch ward in dem Regenſpurgiſchen Abſcheid eine beſſere anordnung des Kriegesweſens decretieret/ vnd was der Kaͤyſer in der Pfaͤltziſchen Sache/ dero ſich vnterſchiedliche Potentaten an nahmen/ vnd in andern Dingen/ das Reich concernierend/ zu thun willens were/ geſchloſſen/ vnd die Kaͤyſerinn gekroͤnet.
Doctor Ztemann/ nach deme er etliche Zeit in Tyrol gefangen gehalten war/ mit der beſchuͤldigung/ als wenn Er gegen die heiligen Gottes vnd Vhralte Catholiſche Religion/ vnd derſelben hohe vnd nidrige vorgeſetzete Haͤupter vnd Prælaten ſich vergriffen/ wird/ auff vielfeltig geſchehene Vorbitt/ wider erlaſſen/ vnd hernach von den Stralſundiſchen zum Paſtorn vnd Urbano Superinten denten beſtellet.
Zu Magdeburg hat ſich Marggraff Chriſtian Wilhelm võ Brandenburg/ Biſchoff von Hall/ vnvermuthlich geſtellet/ iſt von den Buͤrgern mit groſſem Frolocken auffgenommen/ vnd hat darauff Querfurt vnd Mansfeld durch ſeinen Obriſten Leutenant Nicolaus Bocken eingenommen.
Vnd als der Koͤnig von Schweden jhme Dieterich von Falckenberg das Kriegesweſen zu dirigieren/ zugeſchicket/ hat er zur defenſion ſich beſtermaſſen fertig gemachet.
Zu Halle aber leſt der Kaͤyſer Graff Wolff von Mansfeld zum Gubernatorn vnd Stadthalter des Ertzſtifftes Magdeburg einſetzen/ vnd verbindet den Rath vnd Buͤrgerſchafft auffs newe mit einem huldigungs Eyde.
Jn Augſpurg/ Schwaben vnd Wuͤrtenberg gehet die reformation vnd abſchaffung der Evangeliſchen ſtarck fort.
Die Staden in Holland nehmen Fernambuco/ die vornehme Stadt in Braſilien/ vnd die Jnſul S. Antonio gegen uͤber/ den Spaniern ab.
23. Was ſich auſſer Landes zugetragen.
ANNUS 1631.
Bey angehendem mdcxxxj. Jahr hat der Koͤnig auß Schweden vor ſeine Soldatesca/ in den Hertzogk- vnd Fuͤrſienthumben Pom̃ern vnd Stifft/ eine Ordinance publicieren/ vnd in Druck gehen laſſen/ daß ſich keiner an Kirchen/ Schulen/ Hoſpitalien/ Geiſtlichen vnd andern Perſohnen vergreiffen/ die Logierung der Soldatesca in Staͤdten bey dem Stadt Magiſtrat ſtehen/ die Burger oder Land Mann vber das jenige/ ſo in der Cam̃er- vnd Quartier Ordnung enthalten/ den Befehligehabern vñ Soldaten vor die Servitien anders nichts/ als allein die Laͤgerſtadt/ Holtz/ Liecht/ Eſſig vnd Saltz geben/ der Obriſten vnd Officirer Reformierete vnd Auffwarter/ nicht von den Burgern oder Landmanne/ ſondern den jenigen/ bey welchen ſie ſich auffhalten/ vnterhalten werden/ kein Officirer ein einiges Huͤlff Quartier haben/ oder auch ſeines gefallens/ wo es nicht expreſſe begehret/ Salva Guardien außlegen/ noch etwas abſonderliches von denſelben auff ſeine Tafel nehmen/ wan aber lebendige Salva Guardien erbeten werden/ eine Perſon taͤglich mit deme der Cammerordnung einverleibten vnterhalt zu frieden ſein/ auff die abweſende/ wie auch auff den Stab vor der Muſterung nichtes gereichet/ was die Soldaten erpreſſet/ von jhnen reſtituieret werden/ die Landſaſſen mit Fuhre/ Poſtpferden vnd Zehrung/ ohne bahre bezahlung/ die Officierer/ Soldaten oder Marquate oder uͤber Land fortzuſchaffen (es were dañ/ dz Sie von Jhr Koͤn. May. oder dero Generaln Officierern deßwegen Schein auffzulegen hetten) nicht beſchweret werden/ die Fuͤrſtliche vnd Adeliche Haͤuſer/ welche Feindesgefahr halber nicht nothwendig muͤſſen beſetzet werden/ von der Einquartierung gantz Exempt vnd befreyet ſeyn/ die Officierer vnd Soldaten ſich an dis Fuͤrſtliche Commiſſarien/ Beampten/ Adel/ Burgermeiſtern vnd Rhat/ Burgern vnd andern Lands Einwohnern/ weder mit Arreſt noch anderen Thaͤtigkeiten/ nicht vergreifen/ noch den reiſenden Mann oder andere in den Guarniſonen vnd Lauffplaͤtzen auffhalten/ vielweniger beleidigen/ noch mit einiger Schatzung oder Zoll vnd Anlage auff Wahren in den Thoren beſchweren/ ſondern die Pawren vnd Ackersleute bey dem Feldbaw ſchuͤtzen/ vnd ſie in keine Wegen davon verhindern ſollen.
Drauff hat nach eroberung der beyden Oderpaͤſſe Gartz vnd Greiffenhagen der Koͤnig auff Landsbergk/ darin Obriſte Cratz commendierte/ einen Verſuch gethan welcher aber dasmahl gefehlet hat.
Derowegen da er hoͤrete/ das General Tylli naher Franckfurt an der Oder gekommen war/ gab er ſeinem Feldmarſchall Guſtav Horn das Command in der Newmarck vnd Hinterpommern/ hieß durch ein abſonderlich mandat einen jeglichen in ſolchen Ortern ſeiner Nahrung pflegen/ gieng durch den Damm vnd Stetin/ bemaͤchtigte ſich das Sloſſes Loͤckenitz/ vnd ſchenckete es ſeinem Obriſten Lesle.
Bald darauff machete er ſich an Prentzlow/ vnd weil er da keinen wiederſtand vernam/ wandte er ſich nach Newen Brandenburgk/ da Obriſte Maratzin/ ein Jtaliaͤner/ commendirte.
Dieſen/ weil er des ernſtes nicht erwarten wolte/ ließ er mit ix. Compagnien nach getroffenem Accord abziehen.
Die aber zu Treptow an der Tollenſe waren/ erwarteten ſeiner gar nichtes verlieſſen ſolchen Platz/ vnd macheter alſo allenthalben Bahr.
Wolten auch nicht lange Stich halten/ als der Koͤnig das Schloß Clempenow aufforderte.
Darauff gehet auch Malchin mit behindigkeit uͤber.
Dann ein Rittmeiſter machet vngefehr mit xxxvj. Pferde viel Fewer vmb die Stadt zu Nachtes heruͤmb/ haͤnget hin vnd her viel brennende Lunten an/ giebt fuͤr/ die gantze Armee des Koͤniges ſey verhanden/ vnd bringet die Beſatzung/ ſo in zwey Compagnien beſtand/ durch ſolche furcht zu einer gutwilligen auffgabe.
Der Koͤnig ſelbſt aber ruͤcket vor Loytz/ welches er fort mit dem erſtẽ angriff/ der durch wenig Mußquetierer geſchahe/ in ſeine gewalt bekam/ vñ kriegete den Kaͤyſerlichen Commendanten daſelbſt/ Petrum Peralta der ein Spanier war/ gefangen.
Hierauff wandte er ſich nach Demmin/ vnd ließ/ vnangeſehen alles mit Eyß vnd Schnee bedecket war/ ſo ſtarck alßfort arbeiten/ daß Er noch ſelbige Nacht/ da Er des vorigen Tages war ankommen/ mit den Lauffgraben biß an die Wercke kam.
Folgendes Tages ward ſtarck mit ſchieſſen angehalten.
Obriſte Kniephauſen machete ſich an das Hauß Demmin/ ſo vor der Stadt im Moraß auff einem Huͤgel lieget/ vnd mit einem ſtarcken Thurn bewahret iſt.
Die Beſatzung ſolches Ortes vnter Obriſten Holcken ſetzete dz Hauß in Brand/ vnd ſalvierte ſich auff den Thurn.
Aber da eine Myne verfertiget ward/ ergaben ſie ſich mit den Capitains/ vnd lieferten vij. Faͤhnlein.
Dieſelbe wardẽ alsfort dem Koͤnige zugeſchickt/ vnd auff die Schantzkoͤrbe gegen die Stadt/ ſo ſich noch nicht accommodieret hette/ zum ſchrecken geſtecket.
Wircketen auch bey den Belagerten ſo viele/ in ſonderheit nach geſchoſſener groſſer breche/ daß der Commendant in der Stadt/ Duca di Savelli/ zuaccordiren begehrete/ vnd ſind alſo xvij. Kaͤyſerliche Faͤhnlein mit Sack vnd Pack/ auch Ober vnd Niedergewehr/ nebenſt zwey Stuͤcke geſchuͤtze/ außgezogen/ vnd haben einen ſtattlichen Vorrath von Proviant vnd Munition/ vnd xv. ſtuͤck Geſchuͤtz hinter ſich verlaſſen.
Auch iſt Tribbeſees mit gewalt erobert/ vnd der Koͤnig mit ſonderlichen Frewden zu Ancklam auffgenommen worden.
1.
Der Koͤnig publicieret eine Ordinance fuͤr die Soldateſca/ vnd bemaͤchtiget ſich Loͤckenitz/ Newẽ Brandenburg/ Treptow an der Tollenſe/ Clempenow/ Malchin Demmin vnd Loytz.
Vn terdes ward Colberg noch immerfort blocquieret/ vnd ob wol die Kaͤyſerliche drinnen bißweilen mit außfallen es verſuchten/ auch von Wißmar ab ein Schiff mit Proviant bekommen hetten/ dennoch weil die Belagerung nunmehr ſchon bey fuͤnff Monden gewehret/ eraͤugete ſich an allen Dingen Mangel.
Drum̃ da ſie keinen Entſatz hoffeten/ vñ nicht wuſten/ daß etliche andere Schiffe von Wißmar vnterwegen weren/ die jhnen Volck vnd Proviant zubringen ſolten/ fiengen ſie an mit den Schwediſchen zuparlieren:
Traffen auch einen leidlichen Accord/ vnd zogen jhrer vi.
Cornet Reuter/ vnd ix. Compagnien zu Fuß/ vnterm Gubernator Julian/ mit fliegenden Faͤhnlein/ brennenden Lunten/ Sack vnd Pack/ Ober- vnd Vntergewehr/ ſampt zweyen Feldſtuͤcken aus/ vnd wurden biß nach Schievelbein convoyret.
2. Colberg gehet uͤber.
Ob nun dieſes ſey/ was vorm Jahre am Pfingſtage geſehen iſt/ daß ein groſſer hauffe Hewſchrecken gleichſamb in einer Schlacht ordnung durch eine gantze Gaſſe der Stadt Colberg hindurch geflogen/ vnd zum Thor ſich hinaus gemachet haben/ mag einander vrtheilen.
Kaum aber waren ſie von dannen/ ſo kamen fuͤnff Orlogs Schiffe von Roſtock vnd Wißmar mit tauſend Soldaten vnd vielem Proviant an/ welche wegen contrary Windes ſich bißdaher verſpaͤtet hetten.
Da ſie aber aus der Schwediſchen Loſe/ die jhnen auff drey Loſungsſchoͤſſe nur zweymahl antworteten/ mercketen/ daß ſie zu lange geweſen/ wandten ſie ſich/ vnd lieffen den Weg zu ruͤcke/ den ſie gefuͤhret hetten.
Drey tage hernach lieff eine Schute mit etlichen Laſten Bier des Ortes in den Colbergiſchen Hafen ein/ in meinung den Kaͤyſerlichen dieſen friſchen Trunck zubringen:
Dann da jhnen auff drey Loſungeſchoſſe dreymahl geantwortet ward/ meineten ſie nicht/ daß ſie in der Feinde haͤnde gerathen wuͤrden.
Aber es kamb alles in der Schwediſchen Haͤnde/ vnd daß vor Collberg bißher gelegene Krieges Volck ward drauff fuͤr Landsberg gefuͤhret/ ſolchen Ort nebenſt dem andern Volck/ ſo in der Newmarck gelaſſen war/ ſtaͤrcker zu blocquiren/ vnd die Zufuhr dahin auff beyden ſeiten zuverwehren.
3.
Der Kaͤyſerliche General Tylli/ gehet auff den Koͤnig/ doch nach eroberũg der Stadt Newẽ Brandenburg begiebet er ſich wieder nach der Elbe zuruͤcke.
Der Koͤnig ſeumet in der Perſohn auch nicht/ inſonderheit weil er wuͤſte/ das der Kaͤyſerliche Generall Tyilinumehr etliche tauſend Mann beyſamen gefuͤhret hette/ vnd einen Einfall vorhette/ jhme deſto vorſichtiger zubegegnen.
Es gelang auch bemeltem Tylli ſo wol/ das er von Alten Brandenburg ab daß Hauß Feldberg/ da etliche von den Schwediſchen aufflagen/ einnam/ vnd folgends von New Angermuͤnde auff New Brandenburg ruͤckete/ vnd ſolche Stadt aufforderte.
Daſelbſt lag zur Beſatzung Obriſter Kniephauſen mit xi. Faͤhnlein zu Fuß/ vnd wehrete ſich wider den Feind/ der mit der gantzen Armee hinanſetzete/ tapffer/ daß derſelb viel Volck einbuͤſſete.
Doch endlich/ weil Er kein grob Geſchuͤtz drin hatte/ als nur etliche Doppelhacken/ iſt die Stadt im dritten Sturm/ als ſie xiij. Tage die Gewalt außgeſtanden/ mit ſtuͤrmender Hand eroͤbert/ die Soldaten ſo wol/ als viele Buͤrger in der Fury niedergemachet/ der Obriſt nebenſt ſeinem Weibe/ Toͤchtern/ iv. Hauptleuten/ etlichen Leutenanten vnd Faͤhnrichen/ vnd lx. Mann gefangen/ vnd die Stadt auffs euſſerſte gepluͤndert.
Als ſolches die Schwediſchen/ ſo zu Friedland etwa mit xvj. Compagnien in beſatzung waren/ vernahmen/ weil ſie wuſten/ daß der Ort zur defenſion nicht genugſamb/ verlieſſen ſie jhn/ vnd begaben ſich naher Ancklam.
Tylli machte zwar einen Anſchlag auff Demmin/ ward aber durch einen Außfall daran verhindert/ vnd weil Er eine groͤſſere Jmpres von dem Koͤnige zuerwarten hette/ als gieng er ruͤckwerts nach der Elbe wieder hinauff/ ließ New- Brandenburg vnd andere Orter vnbeſetzet/ vnd gedachte numehr das euſſerſte an Magdeburg zuverſuchen/ mit welcher Stadt es jhme auch dermaſſen von ſtaten gieng/ daß ſie noch anjetzo jhre Vngluͤck in der Aſchen beweinet.
Vnter wehrender Belagerung vor newen Brandenburg ward ein Kaͤyſerlicher Obriſter Wingersky/ als Er zum Tylli von Roſtock abſtoſſen wolte/ vom Reingraffen bey Plawe uͤberfallen/ vnd mit ſeinen Reutern getrennet/ auch Obriſter Cronbuͤrger vom General Banier angetroffen/ vnd geſchlagen.
4.
Der Koͤnig erobert Franckfurt vnd Landesberg- Ehe er aber Magdeburg entſetzet/ lieget ſie durch Tylli in der Aſche.
Aber als numehr nach Tylli Abzug der gantze Vor Pom̃erſche Craͤyß gegen Mechelenburg allerdings geſchloſſen vnd geſperret war/ ließ der Koͤnig zu Stetin/ dahin er den xxiij.-Februarij zu ruͤcke gekommen war/ ſelbiges Tages/ als vier Compagnien Leßliſch Volck faſt eine Meutination vorhetten/ vñ wider Kriegsgebuͤhr den Koͤnig anſchrien/ davon x. hencken/ ſtarcke bereitſchafften zu einer newen impreſſa verfertigen/ alle Kahne vnd Schiffe zu ſolchem Jntent anhalten/ vnd eine Schiffbruͤcke zu Schweet uͤber die Oder ſchlagen vnd verſchantzen/ ſetzete auch mit einer anſehnlichen Armee durch die Marck vnd uͤber die Oder/ ſchlug ein Lager zwiſchen Schweet vnd Vieraden/ vnd verſorgete daſſelb mit Proviant aus der New- vnd Obermarck beſter maſſen.
Vnd ob wol Graff Coloredo/ den General Tylli mit xxv.
Compagnien außcommendieret hette/ einen Verſuch thaͤte/ die newgeſchlagene Schiffbruͤcke uͤber die Oder zu verderben/ hat er doch nichtes koͤnnen ausrichten.
Der Koͤnig aber/ der ſich auffs newe mit Volck aus Preuſſen vnd Schweden geſtercket hette/ gieng nach eroberung der Stadt Zedenick/ da er etliche Crabaten angetroffen/ viele niedergemachet/ vnd bey tauſend Pferde bekommen/ auff beyden ſeiten der Oder gerad auff Franckfurt vnd Landsberg zu.
Franckfurt war vnter dem Command des Generalen Schaum bergers/ vngefehr mit vij. tauſend Mann/ ſo ſich dahin von Gartz/ Colberg/ vnd anderen Orten gefunden/ beſetzet/ vnd darzu kam noch der Graff von Tieffenbach/ der newlich zum Feldmarſchall uͤber das Kaͤyſerliche Volck in Schleſien geſetzet war.
Der Koͤnig aber vergrub ſich in den Weinbergen des erſten Tages/ vnd als ein ſtarcker Außfall geſchahe/ darin Teuffel vnd Dargitz/ beyde Obriſten/ verwundet/ vnd Obriſte Brunitz erſchoſſen iſt/ ſchlug er ſie gluͤcklich zuruͤcke.
Des andern Tages erſtiegen ſeine Soldaten mit groſſer Frewdigkeit den Wall vnd die Mawren/ vnd brachten die Kaͤyſerliche in groſſe Confuſion/ daß ſie hinter ſich wichen/ die Bruͤcke abbrenneten/ vnd ſich in die Schleſie reterierten.
Nichtes deſtoweniger wuͤrden Obriſte Sparr vnd Obriſte Wald/ vnd mit jhnen etliche Leutenanten vnd Capitaine/ nebenſt dc.
Mann/ gefangen/ vñ noch mehr/ als eins ſo viel/ erſchlagen/ xxiij. Faͤhnlein nebenſt xxi. ſtuͤck Geſchuͤtz erobert/ vnd auff Stetin gebracht/ vnd muſte der Koͤnig ſelbſt bekennen/ daß es Gottes Werck ſey/ vnd dz es der Herr gethan hette.
Nach dieſem ward Landsberg/ da Hans Philipp Cratz/ General Wachtmeiſter uͤber die Cavallerey/ commendierte/ angerennet/ vnd die Beſatzung zog endlich/ als die Schantz vor der Stadt auffm Berg mit gewalt erobert war/ nach getroffenem Accord/ in die drey tauſend Mann ſtarck aus:
Auch kam Croſſen vnd Groß Glogaw in des Koͤniges haͤnde.
Folgends gieng der Koͤnig auff Berlin/ vnd nach deme Er ſich daſelbſt mit dem Churfuͤrſten/ vnd Hans Georg von Arnheimb/ Chur Saͤchſiſchem Geſandten/ vnd Johan Albrechten aus Mechelen burg beſprochen/ ward jhme durch Spandaw der Weg auff Alten Brandenburg geoͤffnet/ welches die Kaͤyſerliche nebenſt Ratenow verlaſſen hetten.
Ehe aber der loͤbliche Koͤnig ſein intent/ Magdeburg zu entſetzen/ ins Werck richtete/ iſt ſolche ſchoͤne Stadt von Tilly mit einer in Teutſchland vnerhoͤrten grawſamkeit in die Aſche geleget.
Es hetten ſich vnterdeß zu Leypzigk die Evangeliſche Churfuͤrſten vnd Staͤnde/ durch Auſſchreiben des Churfuͤrſten von Sachſen/ nach geſchehener den unciation an Kaͤyſerl. Mayſt. verſamlet/ vnd nach gehaltenem reifen bedencken/ Kaͤyſ. Mayt. in einem abgefertigten ſchreiben fernere Contribution vnd Ein quartierung fuͤr die Kaͤyſerliche Armee auff gekuͤndiget/ vnd wider daß Kaͤyſerliche Edict der Geiſtlichen Guͤter halben proteſtieret/ auch mehr Reichobeſchwerden vorgebracht/ vñ ein Defenſion Werck beſchloſſen.
Ob nun wol der Kaͤyſer hierauff eine Abmahnung an die verſamlete Staͤnde getahn/ wie auch an alle deroſelben Kriegs Oberſten/ Befehlichshaber/ vnd Soldaten abgehen lies/ ſo haben dennoch dieſelbe durch Direction des Churfuͤrſten aus Sachſen jhre Sache/ Recht/ vnd Glauben wider gewalt zuhandhaben/ ſich nach dem Koͤnig von Schweden vmbgeſehen/ vnd ſich mit jhm/ als in einer gemeinen Sache/ zuſammen zuthun geſchloſſen.
5. Die Evangeliſche Staͤnde zu Leipzig verſamlet/ ſehen ſich nach dem Koͤnig von Schweden vmb.
Ehe aber derſelbige hoͤher ins Teutſchland ruͤckete/ kam er zum andern mahl in Berlin/ vnd traff mit dem Churfuͤrſten gewiſſe Richtigkeit.
Gieng drauff zuruͤcke/ die Belagerung zu Greifswald/ die annoch allein in Pommern von den Kaͤyſerl. gehalten ward/ zubefordern.
Schickete Achatium Tott/ Generaln vber die Cavallery/ vorher/ der die Sache ſo beſcheidentlich fuͤhrete/ das der Oberſte Commendante darin/ Frantz Ludewig Peruſi/ ein Jtaliener/ als er ſich zu weit auff einer recognition fuͤrm Beckerthor vom haufen herfuͤr thate/ aus einem hinterhalt erſchoſſen/ vnd die vbrige drinnẽ vnter Hauptman Heinrich Drachſtaͤdten zum Accord genoͤtiget wuͤrden.
Alſo iſt nun die Beſatzung mit dem Todten Coͤrper jhres Oberſten aus Greiffswald aus gezogen/ vnd hat die Poſten vnverſehret geliefert/ dz nunmehr gantz Pommern von den Kaͤyſeriſchen quitieret worden.
Der Koͤnig iſt nach gemeltem Abzug Perſoͤnlich in Greifswald eingeritten/ hat ſelbeſt mit einer Lateinſchen Oration geantwortet/ als jhm die Profeſſores gratulieret/ folgends die Wercke der Stadt beſichtiget/ vnd ſie guth befunden.
Dañ Obriſte Peruſi hette ſie ſehr befeſtiget/ vnd vermeinete ſie lange zuhalten:
Hette auch deshalben in mangelung Geldes/ damit er ſeine Soldaten bezahlote/ don den Buͤrgern zinnerne Muͤntze ſchlagen laſſen/ vnd dieſelbe in der Stadt gang vnd gebe gemacht/ wie man noch zum Denckzeichen ſie vorzeiget/ mit dem geprege: Neceſſitas Griphisvvaldenſis.
Die Beſatzung iſt nach jhrem Abzug/ weil ſie den Accord vbertraten/ vom Obriſten Gallen/ vnd drey Regimentern/ in Prignitz angeſprenget/ vnd theils auffgerieben/ theils vntergeſtellet.
Vmb dieſe Zeit iſt Stenoni Bielken/ Freyherren auff Krakerum/ einem Hochverſtaͤndigen Herren/ der in ſeiner Jugend nicht allein die vornemſte Koͤnigreiche in Europa/ ſondern auch Syriam/ Palæſtinam/ Egypten/ die Turckiſche Porta zu Conſtintinopel beſehen/ vnd ſeither Anno mdcxxviij. das Ampt eines reſidierenden Legati zu Stralſund beſcheidentlich gefuͤhret hette/ das Gubernament des gantzen Kriegesſtates in Pommern anvertrauwet/ vnd er an ſtatt des kurtz zuvor naher Preuſſen zu ſolchem Gubernament avociereten Herrn Carl Banniero zum Gevolmachtigeten reſirenden Legato am F. Hofe zu Alten Stetin inſtituiret.
6.
Der Koͤnig bekombt Greiffswald ein/ vnd Stetin bekompt einen newen reſidierenden Legatum.
7. Ein Moſkowitiſcher Geſandter kombt in Pommern an.
Es iſt auch ein Moſcowitiſcher vornehmer Herre im Nahmen ſeines Gros fuͤrſten zu Stetin mit ſtatlichem Comitat von cxxx. Perſonen angekommen/ dem Koͤnige zu Schweden ſeines Herren huͤlffe in bevorſtehenden Kriegen anzubieten.
Dieſer iſt ſtatlich mit Loßbrennung des groben Geſchuͤtzes empfangen/ vnd von der gantzen Soldateſca eingebolet.
Welcher Einzug deſto anſehnlicher ward/ weil eben zu der Zeit etliches friſch Volck aus Schweden ankam/ vnd auff dem Hewmarck/ da der Moſcowitiſche Geſandte logieret war/ jhre Salve in guter Ordnung ſchoſſen.
Vierzehen Tage hernach kam auch der Koͤnig in Stetin an/ vnd ertheilete dem Geſandten audientz/ welcher aber nicht lange hernach/ theils wegen des hitzigen Weines/ theils auch an der noch graſſierenden Seuche/ als er noch eins zum Koͤnige durch die Marck reiſen wolte/ kranck geworden/ geſtorben/ vnd alſo todt in ſeine Heymath von Stetin abgefuͤhret iſt.
Mitlerweile kombt Guͤſtrow/ Bukow/ Schwerin/ Plawe/ vnd faſt das gantze Mechelenburg/ biß auff Roſtock/ Wißmar vnd Doͤmitz/ in der Schweden haͤnde/ vnd dieſelbe bekamen allenthalben gute Beuten/ wie ſie den auch auff der See zwo Schlupen/ darauff die Roſtocker beſatzung jhren beſten Schatz nach Dantzig fuͤhren wolte/ auff gefangen/ vnd Preiß gemachet haben.
Darauff hat der Koͤnig die beyde verjagete Hertzogen aus Mechelenburg wideruͤmb zu Guͤſtrow mit groſſen Frewden der Vnterthanen einfuͤhren/ vnd jhnen den Huldigungs Eyd leiſten laſſen.
Ertheilete auch als fort Order/ wie man durch eine Blocquierung Roſtock erſtlich/ da der Kaͤyſerl. General Wachtmeiſter zu Fuß/ Freyher von Virnemont commendierete/ vnd dann hernach Wißmar vnd Doͤmitz/ da Obriſte Caſpar Gramma/ vnd Obriſte Leutenant Streube zur beſatzung lag/ aus der Wallenſteiniſchen haͤnde bringen moͤchte.
Roſtock iſt zwar bald uͤbergangen/ aber mit Wißmar vnd Doͤmitz hat es ſich biß ins ander Jahr verweilet.
Er aber ſelbſten begab ſich auff Brandenburg/ bemechtigete ſich der Stadt vnd des Schloſſes Tangermuͤnde an der Eibe/ brachte auch Stendal/ Havelberg/ vnd andere Orter in ſeine Gewalt/ vnd ließ endlich zu Werben/ welches die Kaͤyſeriſche verlaſſen/ ein Feldlager vnd eine Schiffbruͤcken ſchlagen.
Aus ſolchem Ort zertrennets er erſtlich nicht weit von Stendal drey Tilliſche Regimenter/ als das Berneſteiniſche/ Holckiſche vnd des Montecuculi/ verlohr gleichwol druͤber den Pfaltzgrafen/ Carl Ludewig von Lautereck/ den er ſehr hoch æſtimierte.
Thete derwegen ſeiner Leiche auch dieſe Ehre an/ das er ſelbſt folgends/ nach gehaltener Traur-vñ Klagpredigt/ auß der Kirche zu Werben biß an die Schiffbruͤcke/ ſo vber die Elbe geſchlagen war/ in der Leichproceſſion zu Fuſſe/ einen zimlichen weiten Weg nachfolgete.
Von dannen der verblichene Coͤrper naher Stetin gebracht/ vnd da ſelbſt biß zur Fuͤrſtlichen beſtetigung beygeſetzet ward.
Folgendes als Tilly ſich herunter wandte/ ſeinen Schart auszuwetzen/ vnd dz Werbiſche Lager zuſtuͤrmen/ buͤſſete er ſelbſt ſehr druͤber ein/ vnd muſte mit verlaſſung ſeines Lagers/ vnd vieler Pagagi ſeinen Weg zuruͤcke nehmen.
8.
Der Koͤnig bekombt gantz Mechelenburg ein/ ſetzet die Hertzogen wider ein/ machet ſich an vnd uͤber die Elbe/ vnd erhelt ſein Lager fuͤr Werben wider das beginnen des Tilly.
9. Des Koͤniges Gemahlin/ wie auch der Marggraff von Hammelthon kompt an.
Da aber dieſes alles an der Elbe vnd in der Marck vorlief/ kamb erſtlich des Koͤniges Gemahlin/ jhrem Herren in ſeinẽ anſehnlichẽ progreſſen zu gratulieren/ in Pommern an/ vnd weil etliche newe Regimenternebenſt jhr aus Schweden abgefahren waren/ begaben dieſelbe ſich alsfort zu des Koͤniges Feldlager/ ſie aber verblieb bis an den angehenden Winter zu Wolgaſt in Pommern/ ehe ſie durch Stetin zu jhrer Mayſt. ſich hinauff ins Reich begab.
Es kam auch ein Engliſcher General/ Marckgraffe von Hammelthon/ mit etlichem Engliſchen vnd Schottiſchen Volck von xlj. Compagnien an/ vnd fuͤhrete dasſelbige durch Stetin zu dem Koͤnige/ jhme damit auff zuwarten.
Hette auch eine anſehnliche Artolerey bey ſich/ vnd vnter denſelbigen viele kleine Stuͤcke Geſchutze auff zwey Raͤdern/ welche eine Perſon fortbringen koͤnte.
Dieſes Volck aber fieng alsfort an zu krancken/ vnd nam in kurtzer friſt dermaſſen ab/ das es endlich gar verfallen iſt.
Tylli war vnterdeſſen mit ſeinem Volck in des Churfuͤrſten von Sachſen Land gegangen/ hette Halle/ Merſburg/ Leipzig vnd andere Orter weggenommen/ vnd vnterſtand ſich mit gewalt den Churfuͤrſten von dem Leipziger Schluß abzubringen.
Derſelbe oͤffnete dem Koͤnige den Paß uͤber die Elbe bey Wittenberg/ vnd drauff lieff eben auff den Tag/ da fuͤrm Jahr vnſere Pommeriſche nahrhaffte Stadt Paſewalck in die Aſche geleget war/ die beruͤmbte Schlacht/ nach geſchehener Conjunction, eine Meilweges von Leipzig fuͤr/ darin Tylli mit xxxij. Regimentern vnterlag/ vnd einanſehenlich Volck/ nebenſt vielen hohen Officierern/ vnd drunter Hertzog Adolff von Hollſtein/ Schoͤnbergern/ Graff von Fuͤrſtenberg/ Erwitten/ Graff Coloredo/ vnd andere Obriſte verlohren hat.
Ob auch wol der Koͤnig von ſeinen liebſten Officierern/ vnd drunter Teuffelen/ Callen bach/ Damitzen/ Hallen/ vnd andere Obriſten verlohr/ ſo hat er dennoch den Effect dieſer Victorien dermaſſen wiſſen fortzuſetzen/ daß er erſtlich die Stadt Merſeburg im Churfuͤrſtenthumb Sachſen/ vnd Halle/ ſampt Erffurt/ Halberſtadt/ Mansfeld/ Stollberg/ Hohenſtein vnd Magdeburg einnahm/ hernach den Feind biß in Francken verfolgete/ daſelbſt Koͤnigshofen/ Schweinfurt vnd Wuͤrtzburg/ folgends Hanaw/ Rotenfels vnd Steinheim eroberte/ durch Franckfurt am Mayn gieng/ ſich Hoͤchſt/ Bingẽ/ Geroheim/ Oppenheim/ Mayntz Koͤnigsſtein/ Manheim/ Speyer/ vnd faſt der gantzen Pfaltz/ vnd vieler anderer Orter am Reyn vñ in der Wetteraw bemechtigte/ vnd vnterſchiedliche Treffen wider den Altringer vnd Fugger in Thuͤringen; den Hertzogen von Lothringen am Reyn; Barbanſon/ Philipp vom Walds vnd Johan Graffen von Naſſaw in der Pfaltz/ gluͤcklich vollenbraͤchte.
Der Churfuͤrſte hat auch das ſeinige gethan/ iſt auff Boͤhmen gegangen/ hat Cemmerich/ Eger/ vnd die Hauptſtadt Praga ſelbſt/ durch den Feldmarſchall Arnhelmb in ſeine gewalt gebracht.
10. Nach der Leypziger Schlacht gehet der Koͤnig hoch in Teutſchland.
7. Septemb.
11. Policey Ordnung zu Alten Stetin wird publicieret/ vnd von dannen auß die newe Academy zu Dorpten mit einer Druckerey verſehen.
Sonſten iſt in dieſem Jahr mit vorhergehender beſtetigung vñ ratification des Landsfuͤrſten eine wolgefaſſete Ordnung uͤber Hochzeiten/ Kindelbieren/ vnd Begrebauſſen/ wie auch uͤber Kleidung/ vnd dan wie man ſich in vorfallenden Fewersbrunſten/ vnd denſelben vorzubawen/ zu verhalten habe/ in der Stadt Alten Stetin von einem Ehrbahren Rhat publicieret worden.
Vnd iſt wol vermuthlich vnd gewiß/ veñ ſich jederman nach ſolchen Satzungen der Obrigkeit verhielte/ das GOtt ſeine Zorn Ruthe zerbrechen/ vnd den Grimm/ ſo er uͤber vns ausgeſchuͤttet/ wieder wuͤrde ſchwinden laſſen.
Dann wo jemahln eine Zeit geweſen (welche Wort dañ S. F. Gn. in der Confirmation ſolcher Ordnung gebrauchet) vnordnung/ verſchwendung/ vnd uͤberfluͤßige koſten/ auch den Pracht in Kleidung abzuſchaffen/ zumoderieren vnd einzuziehen/ ſo ſinds gewißlich die jetzige/ da die Tewrung von Tage zu Tage je mehr vnd mehr zu/ die Nahrung aber/ vñ der Erwerb hergegen durch Gottes gerechten Zorn zerrinnet vnd abnimbt.
Jn bemeldeter Ordnungen iſt loͤblich vnd wol geſetzet vnd geordnet/ was vor Kleidung im erſten/ andern/ dritten vnd vierdten Stande ſo wol Maͤnnlichem als Weiblichem Geſchlechte zulaͤſſig/ wie die Hochzeiten vnd Kindtauffen/ nicht hinfort in Haͤuſern/ ſondern in der Kirchen/ mit eingezogenem Geprenge vnd Vnkoſten/ vnd wie auch die Begraͤbnuſſen ſollen verrichtet werden.
Weil vmb dieſe Zeit drey Druckereyen in Stetin gefunden wurden/ als hat der Gubernator in Lyffland/ Herr Johan Schytte/ durch mein zuthun/ die Eine/ ſo vor deſſen ſehl.
Johañ Dubern Fuͤrſt.
Cammer Trabanten gehoͤrig/ von Nicolao Bartholdi erkauffet/ vnd auff die newangerichtete Academij in Lyffland zu Dorpten bringen laſſen.
12.
Die Fuͤrſtl. Witbe von Loytz:
Jn dieſem Jahr den xxx.
Januarij iſt im ixx.
Jahr jhres Alters Fraw Sophia Hedewig/ geborne zu Braunsſchweig vnd Luͤnenburg/ H. Ernſt Ludewigs Fuͤrſtliche Wittibe/ H. Philipp Julij Fraw Mutter/ ſelig entſchlaffen.
Jhre Herr Vater iſt geweſen Hertzog Julius zu Braunsſchweig vnd Luͤnenburg/ welcher die loͤbliche Vniverſitaͤt zu Helmſtadt geſtifftet vnd reichlich dotieret hat.
Man hat dafuͤr gehalten/ als dieſe Fuͤrſtinne anno mdlxxvij. das Fuͤrſtliche Beylager/ in beyſeyn vieler Koͤniglicher/ Chur- vnd Fuͤrſtlicher Abgeſandten zu Wolgaſt mit Jhrem Herren gehalten/ daß kein ſchoͤner paar Fuͤrſtenkinder in gantz Teutſchland zufinden geweſen/ als eben dieſe Junge Eheleute.
Jhr Herr vnd Ehegemahl iſt Jhr fruͤzeitig durch den Natuͤrlichen Todt entzogen/ als Er jhr nebenſt H. Philipp Julio zwey Fraͤwlein/ als Hedwig Mariam vnd Eliſabeth Magdalenam/ allein gar Jungen vnmuͤndigen Jahren/ gelaſſen/ vnd ſie iſt folgends auff Jhre F. Leibgeding naher Loytz verruͤcket/ vnd hat/ vermoͤge Jhres hochſeligen Herren diſpoſition/ jhre Kinder/ zuforderſt aber den jungen Printzen mit dahin transferieret/ biß ſie Jhn anno mdcxviij. in die Fuͤrſtliche Reſidentzſtadt Wolgaſt/ im xiv.
Jahr ſeines Alters/ wider gebracht/ da er endlich/ wie auch im gantzen Lande/ impetrataætatis venia die Erbhuldigung auffgenommen/ worbey ſie ſich dermaſſen ſorgfaͤltig erzeiget/ daß ſie ſich ſtets in der Perſon dabey gefunden/ vnd allen differentien/ ſo vorfallen moͤchten/ bey zeiten vorgebawet/ wie ſie dann eines ſcharffſinnigen/ geſchwinden/ reichen Verſtandes war/ dadurch ſie faſt ſehr beruͤhmet/ vnd bey jedermaͤnniglich in gebuͤrliches anſehen gerathen iſt/ maſſen ſie in den hochbeſchwerlichen Jrrigkeiten/ ſo zwiſchen jhrem Herren Sohn vnd deſſelben Vnterthanen/ wie auch vnter der Ritterſchafft vnd denen von Staͤdten vorgefallen/ ſich als eine verſtaͤndige Landsmutter gebrauchen laſſen/ auch keine Muͤhe/ Arbeit vnd Vnkoſten geſparet/ biß dieſelbe durch Mittel/ zum gutẽ leidlichen tranſact befordert worden.
So haben auch theils außwertige Potentaten/ zu hinlegung jhrer Jrrungen/ J. F. G. aſſiſtentz nutzbarlich gebrauchet/ wie dann die beyde Hertzoge von Niederſachſen/ Magnus vnd Frantz Gebruͤdere/ durch die hochſelige Fuͤrſtin in den ſchweren differentzen/ die eine geraume Zeit an der Kaͤyſerlichen Cam̃er getrieben worden/ dergeſtalt guͤthlich vertragen ſeyn/ das ſie mit gutem contento von einander geſcheiden.
Dabeneben iſt ſie auch wegen jhrer freygebigkeit ſehr beruffen geweſen/ wie ſie dann anno mdcxxj. den Thumb in der Stadtkirchen zu Loytz erbawen/ imgleichen vier newe Capellen zu Droßdow/ Klezin/ Boltenhagen vnd Verboͤn auffrichten laſſen/ vnd vielen/ auch mit jhrem Schaden/ vnd hindanſetzung jhrer Clenodien vnd Silbergeſchirres/ gutes gethan/ biß ſie endlich durch die vnfreundliche Einquartierung/ da ſie jhrer armen Leute gaͤntzlichen vntergang fuͤr Augen geſehen/ in groſſe Ohnmacht vnd Hauptkranckheit gefallen/ ſich uͤber die gewaltſamkeiten des Duca de Savelli vnd des Spaniſchen Petri de Peralto beklaget/ vnd endlich Jhre Leben ſanfft vnd ſelig beſchloſſen hat.
Jhre Furſtliche Leiche iſt folgends Jahr/ den xxj. Octobris zu Wolgaſt mit gebuͤrſamen Ceremonien beygeſetzet.
Es iſt auch zu Stetin den x. Auguſti Fraw Chriſtina/ wolgeborne von Ochſenſtiern/ des Feldmarſchallen Guſtavi Hornes Gemahlin/ als ſie jhrem Herren uͤber Meer gefolget/ in Jhrem Erloͤſer ſelig entſchlaffen.
Vnd da die Leiche von dannen in die Cron Schwedẽ verfuͤhret ward/ hat der Reichs Cantzler/ jhre Vater/ Herꝛ Axel Ochſenſtiern/ den ix. Collegis der Stadtſchulen/ uͤber daß/ was der verſtorbenen Herr vnd Ehegemahl jhnen vnd der Cleriſey fuͤr der Thuͤr außtheilen ließ/ hundert Reichothaler verehret/ welches Jch aus ſchuldiger Danckbarkeit hieher ſetzen wollen/ inſonderheit weil ſonſt ſelten auff die Schuelarbeiter ein ſo freygebig Auge geworffen wird.
Feldmarſchall Hornes Gemahlin/ M.
Valentinus Lolejus/ Philippus Dulichius/ Nicolvon Ahnen/ Adam Trampe/ D. Jacobus Dreger vnd andere ſterben.
Es iſt auch geſtorben M. Valentinus Lolejus/ ein Thuͤringer/ ein fuͤnffzigjaͤhriger wolverdienter Rector der Stadtſchulen zu Alten Stetin/ welcher vor vier Jahren wegen ſeines hohen Alters/ als Er daß lxxxv. Jahr erreichet/ als ein Emeritus vad Aus gedieneter ſich ſei es Ampts begeben.
Auch verfaͤllet im ixviij. Jahr ſeines Alters der vornehme Muſicus/ der auch Orlando ſelbſt in ſeinen compoſitionibus nicht viele nachgiebet/ Philippus Dulichius/ Profeſſor des Fuͤrſtlichen Pædagogij zu Stetia/ nach dem Er viele Jahr der Kirchen vnd dem Pædagogio mit allen Trewen auffgewartet.
Auch fiel in den beſten Jahren Nicolaus von Ahnen/ Pommerſcher Wolgaſtiſcher Cantzler/ vnd deſigniereter Landvoygt uͤber Ruͤgen dahin/ vnd ward zu Stetin beygeſetzet.
Auch iſt der Wolga ſtiſche Hoffgerichts verwalter/ vnd Scholaſticus Capituli Caminenſis, Adam Trampe verfallen.
Denn auch M.
Jonas Gigas Præpoſitus zu Ruͤgen wald/ an welches Ampt er vom Subrectorat aus dem Pædagogio zu Stetin beruffen war/ vnd an ſeine ſtelle iſt Georgius Pepelow wieder verordnet.
Es ſterben auch D. Michael Zurius/ Advocatus des Stetiniſchen Hoffgerichtes/ deſſen Fraw des vorigen Tages vor jhm verſchieden war; D. Jacobus Treder/ geweſener Syndicus der Stadt Alten Stetin/ ein hochgelarter Mann/ von deſſen ſchoͤner thewrbahren Bibliotheca annoch die gelarten zuſagen wiſſen; Petrus Newmarck/ ein vornehmer Advocat in Criminallſachen vnd Scabinus/ Gerhard Horſt/ Fuͤrſtlicher Secretarius in Stetin/ wie dañ auch Martinus Eggebrecht Secretarius vnd Rhatsverwandter der Stadt Stolpa; weiters Johan Holtzwerder/ ein erfahrener Apotecker/ Jochim Block/ Hans Schaum/ David Bremer/ Jubilierer/ Johan Warfeyer vnd Chriſtoffer Millies/ Kauffleute in Stetin/ darunter der letzte ſein Alter biß auff xcvi. Jahr gebracht hat.
Auch haben Junge Leute rechtſchaffen eingebuͤſſet/ wie dann Fauſtinus Blenno Diaconus der Kirchen zu S Nicolai in Stetin in drey Tagen drey wolgerahthene Soͤhne veriohren hat/ vnd D. Johan Meyers Sohn/ ein feiner Geſelle/ Martinus/ hat muͤſſen in der Oder vertrincken.
Jn dieſem Jahr ward ein Buͤrger von Stetin/ weil er ſich in etlichen/ von der Obrigkeitangeordneten Sachen/ widerlich bezeiget/ zu vermeidung groͤſſerer vuruhe/ in Hefft nach Hofe gebracht/ vnd oͤffentliche Mandata deßwegen angeſchlagen/ vnd er hat eine geraume zeit/ biß zu eroͤrterung der Sache/ in Hafft verbleiben muͤſſen.
13. Was ſich auffer Laudes zugetragen.
Auſſerhalb Pommern iſt Obriſte Hatzfeld/ als er zu Roſtock uͤber die Kaͤyſ. beſatzung commandierte/ von einem Licentiaten/ Jacobo Fahrm eyer/ deſſen Schwiegermutter er viele Leydes angeleget hette/ in ſeinem Gemach mit einem Beile gekoͤpfet/ vñ hat der Thaͤter/ der ſtandhafftig drauff verblieb/ das er Goͤtlichen Befehl hette/ den Kopff/ eben als Judith des Holofernis Haupt/ davon gebracht:
Jſt aber endlich druͤber ins Gefengnus gerathen/ vnd drinnen geflorben.
Roſtock iſt bald darauff von den Kaͤyſerlichen durch einen getroffenen Accord quitieret.
Auch hat die Spaniſche Schiff Armada/ auff welche man lange zeit zugeruͤſtet/ vnd etliche million Goldes ſpendieret/ eine groſſe niederlage zu Waſſer von den Hollendern bey Braband gelitten/ drinnen vber dreytauſend geblieben/ vnd noch mehr mit allen Obriſten/ Schiffen/ vnd Geſchuͤtze/ vñ einem Schatz von etlichen Tonnen Goldes werth gefangen worden.
Die Koͤnigin in Polen/ wie auch die alte Koͤnigin aus Dennemarck/ geborne zu Mechelnburg/ Fraw Sophia/ des jetzigen Koͤniges Mutter ſterben.
Hertzogk Bernhard bemechtigete ſich des Stifftes Hirſchfeld.
Der Berg Veſuvius entzuͤndete ſich gegen Neapolis/ vnd warff mit groſſem Schaden der gantzen gegend ſchreckliche Fewroflammen in einem brennenden Bache mit ſiedendem Waſſer aus/ als ein vngehewres Erdbeben vorhergegangen war.
Zu Minden ward erſtlich die reformation vorgenommen/ vnd die Kirchen durch Kaͤyſ. Commiſſarien eingezogen.
Bald aber drauff kam Landgraff Wilhelm zu Heſſen daher/ vnd eroberte ſolche Stadt durch Accord.
Der Hertzogk von Friedland nam die Direction/ vnd das Generalat vber das Kaͤyſerliche Volck nach vielem erſuchen wieder an.
ANNUS 1632.
Jn dieſem Jahr ſetzet der Koͤnig von Schweden ſeine Victory/ nach dem Er zu Franckfurt am Mayn ſeine Gemahlin/ vnd den Reichs Cantzier Axell Ochſenſtiern/ auch den Exulierenden Koͤnig von Boͤhmen Fridericum/ zu Hoͤchſt ewpfangen/ noch jm̃er fort/ erobert Bamberg/ Creutzenach/ leſſet eine newe Armada in der Marggraffſchafft Baden/ Wuͤrtenberg/ vnd vmbliegenden Laͤndern/ vnter Pfaltzgraff Chriſtian von Birckenfeld auffrichten/ vnd die ſeinigen wider die Spanier ſtreifen biß an Tyrol/ vñ die Schweitz/ vñ in die Oſterrechiſche Laͤnder hinein.
Er aber nimpt die Stadt Vlm vnd andere Orter in defenſion/ vnd da Tyili einen ſtarcken Einfall auff Bamberg vornam/ auch ſolche Stadt wieder eroberte/ vnd dem Feldmarſchall ein hartes zugedachte/ wandte er ſich mit ſeiner Armee wieder nach dem Franckenlandet Aber Tylly wolte ſeiner nicht erwarten/ wich auffwarts durch die Oberpfaltz nach Beyeren zu.
Drumb ſetzete jhm der Koͤnig durch Winsheim/ Nuͤrnberg/ vnd Schwabach/ nach lag jhm jmmer in den Eyſen/ kam gar biß an die Donaw/ eroberte auff dem Geburtstage des Hertzogen von Beyern Donawerth mit gewalt/ vnd lies daſelbſt das vor vielen Jahren ausgeſteuberte Evangelium predigen: ſchlug folgends/ nach einnehmung der Stadt Dillingen/ bey Oberndorff im Angeſicht der gantzẽ Feindlichen Beyeriſchen/ Tilliſchen vnd Altringiſchen Armee/ eine Bruͤcke vber den Lech/ vnd brachte den Feind durch beharliches Schiesſen zur retirada/ druͤber nicht allein Altringer vnd Merod blieben/ ſondern auch Tilly ſelbſt einen ſolchen Schuß bekam/ das er nicht lange hernach zu Jngolſtadt daran den Geiſt hat auffgrben muͤſſen.
Hier auff gieng der Koͤnig/ nach er oberung der Feſtung Rayn/ inß Beyerland/ bemaͤchtigete ſich der Stadt Augsburgk/ ſetzete daſelbſt den abgeſchaffeten Evangeliſchen Raht wieder ein/ vnd ließ den Evangeliſchen Gottesdienſt wieder anrichten/ vnd ſich von der gantzen Buͤrgerſchafft beyder Religionen den erforderten Eyd leiſten.
Als er aber auch an Jngolſtadt ſich machete/ were er faſt durch einen gefehrlichen Schuß/ damit ſein Pferd vnter jhm gefellet/ vnd Marggraff Chriſtoff von Durlach erſchoſſen ward/ getroffen/ dennoch blieb er durch Gottes Gnade vnverſehret/ lies die Belagerung fuͤr Jngolſtadt wiederuͤmb auffheben/ kam in Muͤnchen/ vnd fand alda einen herlichen Schatz von anderthalbhundert Stuͤcke Geſchuͤtzes/ ſo im Bodem des Zeughauſes vergraben waren.
Vmb dieſe zeit nahete ſich der Fuͤrſt von Friedland/ Generall Wallenſteiner/ mit der Kaͤyſerlichen vñ Beyerſchen Armee von lxxv. tauſend Mann zum Koͤnige.
Vnd da der ſelbige durch Donawerth auff Nuͤrnberg ſeine March namb/ vnd daſelbſt ein Feldlager auffſchlug/ formierete Er gleichfals ein Lager/ vnd giengen druͤber taͤgliche Scharmuͤtzel fuͤr/ in welchen Obriſte Sparre zum andernmahl nebenſt andren Officirern in gefengliche Hafft gerathen/ Gen. Banier verwundet/ Obriſter Boetius erſchlagen/ Coblentz vom Reichs Cantzler; Furth von Major Kniephauſen eingenommen/ vnd der Kaͤyſerlichen Haubt Magaſin zu Freyſtadt mit jhrem groſſen ſchaden in Brand geſtecket iſt.
Endlich thate ſich der Koͤnig mit der ankommenden Armee des Reichs Cantzlers/ Landgraffens von Heſſen/ des Hertzogen von Waymar/ vnd General Baniers zuſamen/ vnd da der Feind aus ſeinem woll ſituierten Lager ſich nicht wolte herfuͤrthun/ hub er ſein Lager fuͤr Nuͤrenberg auff/ gieng nach der Donaw zu/ vnd eroberte auffs newe die Feſtung Rayn/ welche Obriſte Muͤtſchefall ohne noth vbergeben hette/ vnd druͤber durch einen Auſpruch des Kriegsrathes iſt juſtificiret worden/ vnd war willens/ wieder Jngolſtadt abermahl etwas zuverſuchen.
Aber da jhme die Zeitung herbeykam/ dz von General Wallenſteiner im Churfuͤrſtenthumb Sachſen ſehr vbel gehauſet/ vñ Leyptzig nebenſt andern Ortern eingenom̃en war/ brach er von dem Orte eilfertig auff/ kam in einer ſehr ſchnellen Marche durch Francken vnd Thuringen auff Naumburg in Meiſſen/ vnd von dañen gegen Luͤtzen/ da dañ das blutige treffen/ ehe die Saͤchſiſche Armee darzu kam/ vorgieng/ darin der Edle Held ſein Leben eingebuͤſſet/ da Er noch nicht das acht vnd dreyſſigeſte Jahr erreichet/ vnd gleichwol von dem euſſerſten Norden an/ biß gar an das Tyroliſche Gebirge/ alles mit ſeinen Waffen vnd gluͤcklichen Siegen erfuͤllet/ vnd den Nahmen erlanget hat/ dz man jhn den Groſſen nennet.
Vnd ob wol alſo das Koͤnigliche Blut fuͤr die Evangeliſche Chriſtenheit geſtuͤrtzet worden/ ſo hat dennoch ein herrlicher Sieg/ auch nach des Koͤniges Todte/ dieſen Schaden in etwas erſetzen muͤſſen/ geſtalt Hertzog Bernhard von Weymar/ der die eine Bataille fuͤhrete/ nach des Koͤniges Todte mitgroſſer Tapfferkeit an die Wallenſteiniſche nebenſt den andern geſetzet/ eine herꝛliche/ ob wol blutige Victory erhalten/ vnd damit zu wege gebracht/ daß der Churfuͤrſte aus Sachſen wiederumb in ſeinem Lande Meiſter ſpielete/ vnd Leypzigk vnd Freyberg wider einbekam.
Der Reichs Cantzler nam die Direction des Kriegesweſens uͤber ſich/ vnd machete die Anordnung/ daß vnter dem Command Hertzog Georgen von Luͤnenburg/ als Generaln/ vnd Dode Kniephauſen/ als Feldmarſchallen/ eine Armee in den Weſtphaliſchẽ Craͤyß abgeſchicket ward/ die Kaͤyſerliche vnd Ligiſtiſche Werbungen daſelbſt zu verhindern/ vnd den Vortheil des Weſerſtroms jhnen aus den haͤnden zureiſſen.
Vber das ander theil der Schwediſchen Armee/ bekam Hertzog Bernhard von Weymar das Commando/ vnd machete ſich damit in Francken.
Guſtav Horn aber der Feldmarſchall nach deme er viele Orter im Elſas eingenommen/ begab ſich uͤber den Rein in Schwaben/ ſich mit den andern zu conjungieren/ vnd deſto ſtaͤrcker in die Baͤyerſche Armee zu gehen.
1. Der Koͤnig hat groſſen progres in Teutſchland/ buͤſſet aber endlich in der Luͤziſchen Schlacht das Leben ein.
2. Pommerſche Legation an den Koͤnig in Teutſchland.
Ehe dieſes alles geſchahe/ ward eine vornehme Legation an den Koͤnig von Schweden abgefertiget/ vnd da ſich Paul von Damitz Statthalter/ vnd Marcus von Eickſtadt/ Fuͤrſtlicher geheimbter Rhat/ nebenſt bey ſich habendem Comitat/ ans Reich naher Francken auff den Weg macheten/ fiel dazwiſchen ein/ daß der Kaͤyſerliche General Wallenſtein/ nebenſt Chur- Bayern mit ſaͤmptlicher Macht auff Nuͤrenberg zugieng.
Wie nun der Koͤnig zu conſervierung ſelbiger Stadt/ ſich dafür lagerte/ vnd dannenher von der widerwertigen Armee dergeſtalt vmbgeben ward/ das von außwertigen Ortern dar zukommen nicht moͤglich/ muſten beſagete Legaten/ zufoͤrderſt zu Erfurt/ vnd folgends zu Wuͤrtzburg/ da fie bey der Koͤniginnen/ ſo ſich daßmahl daſelbſt befand/ audientz vnd in terceſſion erlangeten/ bey etlichen Wochen ſich auffhalten/ doch endlich gelangeten ſie in Geſelſchafft Generall Achatius Totten/ vnd des Grafen von Brandenſtein/ bey dem Koͤnige zu Nuͤrenberg an/ entdecketen jhme/ mit vorgehender Gluͤckwuͤnſchung wegen des gluͤcklichen ſucceſs/ den hochbeſchwerlichen Zuſtand dieſer Landen/ remonſtriereten/ das denſelben die Laſt des Krieges/ theils wegen der dreyjaͤhrigen Kaͤyſerlichen Einquartierung/ theils wegen der Stralſundiſchen Belagerung/ vnd des Daͤhniſchen Einfals vnd Pluͤnderung/ dann auch/ wegen der darauff vnzehlig folgenden Feld vnd Durchzuge/ uͤber welchem allen vierzehen Volckreiche/ vnd wolerbawete Staͤdte durch Fewersbrunſt eingeaͤſchert/ vnd das Land durch zuſchlagende Tewrung/ Peſt/ vnd andere Vngelegenheit/ zu einem betruͤbten Vnvermoͤgen gebracht were/ viel ſchwerer/ als andern/ gefallen/ baten zuerwegen/ was dennoch daraus/ ſeid des Koͤniges Ankunfft/ bey ſo klaͤglichem Stande/ an Aſſiſtentz/ Quartier/ Licent/ vnd anderen Geldern dem gemeinen Weſen zugefloſſen were/ vnd demnach den Pommerſchen Landen auff ein Jahr reſpiration zugoͤnnen/ vnd die Monatliche Quartier/ nebenſt den Lauff- vnd Muſterplaͤtzen/ wie auch andere exaction auffzuheben/ auch die ſchwere Licenten auff ein billiges zumoderieren/ vnd dergleichen mehr.
Hierauff hat der Koͤnig ſich erſtlich muͤndlich/ hernach/ als die Legaten jhm nach ſeinem Auffbruch von Nuͤrenberg/ auff die Newſtadt/ Winsheim/ Rotenburg an der Tauber vnd Duͤnckelſpiel/ folgeten/ in ſchrifftlicher reſolution erklaͤret:
Daß weil die continuation des beſchwerlichen Krieges/ nicht ohn uͤberaus groſſe Speeſen/ vnd Vnkoſten geſchehen kan/ worzu dan ein jedweder Evangeliſcher Stand/ in betrachtung ſeines drunter verſierenden hohen intereſſe, willig zu contribuiren obliegieret iſt/ die Pommeriſche Landſtaͤnde/ wie bißhero/ ferner alſo mercklich beyzuſpringen ſich nicht verweigern/ noch dem gemeinen Weſen ſich entziehen werden/ hat vnterdeß fuͤr dießmahl von dem gantzen Lande Pommern ein mehrers nicht begehret/ dann nebenſt dem vnterhalt der Guarniſon in Stetin/ Stral ſund vnd Colberg/ auff vier Regiment zu Fuſſe/ Muſterplaͤtze/ als auff zwey in Hinter Pommern/ eines in Vor Pommern/ eines im Stifft/ vnd dann c. tauſend Reichsthaler an ſtatt der hiebevor bewilligeten Monatlichen Contribution.
Weil aber die Geſandten hierauff ſich einzulaſſen nicht befehliget/ als hat er die Sache an den Reichs Cantzler/ vnd deſſen Ankunfft in Pommern/ remitttieret.
Hat auch auff die andere puncta nach beſchaffenheit geantwortet/ vnd vnter andern/ ob wol wegen der andern Licenten nicht hat koͤnnen eine enderung gemacht werden/ den Oder Zoli bey Gartz/ weil die Stadt Stetin dadurch ſehr gravieret ward/ abgeſtellet vñ caſſiret.
Vor dieſem war ſchon Caſpar von Eickſtedten/ vornehmer Land Rhat/ ein verſtendiger Mann vnd getrewer Patriot/ an den Koͤnig von Schweden geſand/ die widerabtretung des Ampts Clempenow/ vnd andere Sachen zubefordern/ iſt aber vnterwegen auff der Reyſe/ nicht weit von Leypzig/ durch einen vnverſehenen Schuß ploͤtzlich/ da er noch viele Jahr hette dem Vaetrlande dienen koͤnnen/ vmbs leben kommen.
3. Grentzirꝛungen mit einem Polniſchen Staroſten.
Vnterdeſſen nimbt der Staroſta zu Draheim/ Johan Sandivogius Zarnikowsky/ vier Geſchlechtern in Hinter Pommern einen zimlichen Ort Landes von xlj. Hakenhufen/ mit den Adelichen Ritterſitzen/ Doͤrffern/ Muͤhlen vnd Heyden/ weis nicht mit was prætext/ hinweg/ vñ ob wol auff des Lands Fuͤrſten ernſte interpoſition der Koͤnig in Polen dahin ſchloß/ das die reſtitution der abgenommenen Orter von dem Staroſten geſchehen ſolte/ hat doch ſolches nicht erfolgen wollen.
Es iſt noch ein Grentzſtreit mit Mechelnburg vorgefallen/ aber guͤthlich entſcheiden.
4. Gemeiner Landtag zu Stetin.
Weil nun alſo dieſe vnd andere wichtige Sachen zuberathſchlagen vorſielen/ als iſt ein gemeiner Landtag naher Stetin außgeſchrieben/ vnd darauff vnter andern gerathſchlaget von vnterhaltung der Vniverſitaͤt zu Greiſſswald/ wegen fortſtellung der Stralſundiſchen Tractaten/ vnd wie ſolche Stadt widerumb zu conſolidieren/ imgleichen wegen der newen Schiffarth in Suͤden/ vnd Societaͤt/ ſo vom Koͤnige auff einrahten Wilhelm Vſſelings vorgeſchlagen war/ wegen der verſpuͤreten vngleichheit in der Contribution/ wegen der Statuti moratorij, wegen des Muͤntzweſens/ vnnd inſonderheit/ der Schwediſchen kuͤpffernen Muͤntz/ die ſich etliche zunehmen verweigertẽ/ wegen Tax-vñ Victua!
Ordnung/ auch in ſonderheit recuperation der Empter/ ſo außgeſetzet ſtunden/ als Barth/ Clempenow/ Pudgla/ Torgelo/ Verchẽ/ Lindẽberg/ Kroßnow/ vnd wie ſonſt des Landes Credit zu conſervieren.
Weil auch wegen Proviſional-Verſehung Hertzog Erneſti Bogislai/ des Jungen Printzen von Croja/ als des Landsfuͤrſten Enckels vnd Pathen/ deſſelben Fraw Mutter ſorgſeltig war/ druͤber auch des Churfuͤrſten von Brandenburg wolvermeintliches gutachten/ wie auch des Koͤniges von Schweden bewegliche interceſſionales einkommen waren/ als hat in obbeſagtem Landtage der Landsfuͤrſt ſo wol/ als die ſaͤmptliche Landesſtaͤnde/ in betrachtung des Fuͤrſtlichen Pommeriſchen Gebluͤts/ daraus der Printz/ als ein einziges noch uͤbrieges Sproͤßlein entſproſſen/ wie auch des betruͤbten Exilij/ darin er wegen ſeines Chriſtlichen Glaubens bekendnuß lebet/ vñ dz er ſeiner Vaͤterlichen Gerechtigkeit an vornehmẽ Ortern nicht genieſſen kan/ endlich auch wegen der groſſen qualitaͤten/ die ſich bey jhm eraͤugen/ ſich dero hiebevor im mdcxxiij. dem Printzen Eventual-conceſſion uͤber das Stifft Cammin/ vnd ſonſt anderer darauff ergangenen Verordnungen erinnert/ vñ ſich bemuͤhet/ jhn bey dem Thumb Capittul zu ſolchem Biſchoffthumb ordentlicher weiſe zubefordern/ das jhme/ damit frembde prætenſiones avertiret wuͤrden/ der Titul eines deſignierten Biſchoffs zu Cammin gegoͤnnet wuͤrde.
Wie nun hieruͤber/ durch gewiſſe deputierte/ der Churfuͤrſt vmb mitbeliebung erſuchet war/ vnd das Thumb Capittul den Printzen eventualiter poſtulierete/ vnd der Succeſſion halben verſicherte/ vnd dagegen zu Recht beſtendige uͤbliche Reverſales erlangete/ hat derſelbige hinfort ſich nach geſehehener proclamation/ welche folgends Jahr geſchehen/ des Tituls eines deſignierten Biſchoffs zu Cammin gebrauchet/ vnd etliche ſchon vor deme verwilligete vnd abgetretene particuln etlicher Biſchoͤfflicher einkunfften/ loco alimentorum, durch verguͤnſtigung ſeines Herren Vettern vnd Pflege Vatern behalten.
5. Printz Erneſtus Bogislaus/ Hertzog von Croja/ wird zum Biſchoff zu Cammin poſtulieret.
6. Pommern wird wider etwas zuauffnehmen gebracht.
Sonſten iſt es dieſes Jahr in Pommern zimlich ſtille geweſen/ vnd hat jederman ſeinen Acker widerumb mir beſſerer Manier/ als in den naͤhiſten vier Jahren/ zu begaten angefangen.
Darumb ſich dañ das Land in etwas widerumb erholete/ wie dann auch das newe Chor uͤber dem Rhatſtande in S.
Jacobs Kirche zu Stetin auffs zierlichſte erbawet/ auch folgends darauff die alte kleine verfallene Orgel gegen uͤber durch freygegebene Collecten wieder angerichtet iſt.
Doch iſt der trawrige Anblick der Koͤniglichen Leiche/ die auff Wolgaſt gebracht iſt/ da zwiſchen gekommen/ vnd hat ein jedweder vernuͤnfftiger leicht daraus abnehmen koͤnnen/ was wol weiter drauff erfolgen wuͤrde: weiches auch deſto mehr zuvermuthen/ weil man im Majo bey Newen Stetin in Hinter Pommern viel ſchieſſens in der Lufft gehoͤret/ welche Zeichen nicht pflegen ohne Wirckung abgehen.
Jn Mechelnburg ſind auch ſieben Tage hernach zu Sterneberg Hagel/ als Muſqueten Kugeln/ vnd wunderliche Striche vom Weſten gegen Oſten mit groſſem Brauſen gegangen.
7. Es ſterben Jochim Morder/ Dionyſius Rhan Andreas Bartelmes.
Dieſes Jahr iſt der Wolgaſtiſche Land Raht Joachim Morder jm Herren entſchlaffen:
Jmgleichen Dionyſius Rahn Subdiaconus zu S. Marien in Stetin/ im ixij. Jhar ſeines Alters vñ xxxvj. ſeines Ampts/ deme ſein Sohn David Rahn Paſtor zu Reinekendorff ſurrogieret iſt/ wie auch Andreas Bartelmes der Kauffleute Alterman.
8. Was ſich auſſer Pommern begeben.
Auſſer Pommern tritt Marggraff Willhelm/ Adminiſtrator von Magdeburg/ ſo bey einnaͤhmung vnd einaͤſcherung ſolcher Stadt in gefaͤngliche hafft gebracht war/ zum Roͤmiſch- Catholiſchen Glauben.
General Baudiſſin faͤlt in dz Ertzſtifft Coͤllen ein.
Benefeld/ Schletſtadt/ Colmar vnd Hagenaw werden mit Accord vom Feldmarſchall Horn eingenommen/ vnd derſelbe ſchlaͤget Commiſſarium Oſſa vnd Montecuculi aus dem Felde.
Churbeyern dagegen nimbt Regensburg wider ein/ vnd reformieret daſelbſt ſehr ſcharff/ eben wie der Kaͤyſ. Commiſſarius Oſſa in anderem Ortern thut.
Speyer kompt in der Spaniſchen Haͤnde.
Prag vnd Eger wirt vom Fuͤrſten von Friedland wieder eingenommen/ vnd die Saͤchſiſche Armee begiebet ſich wieder aus Boͤhmen/ vnd fechtet mit den Kaͤyſerlichẽ vmb Schleſien/ vnd daſſelbe wird durch einen jnfall des Gallas vnd Holcken/ vnd folgends des Friedlaͤnders vbel zugerichtet.
Koͤnig in Polẽ Sigiſmund/ vnd Ertz Hertzog Leopold/ wie auch der verjagte Koͤnig aus Boͤhmen/ Pfaltzgraff Friedrich/ gehen mit todte ab/ das alſo drey Koͤnige dreyer Religionen nicht lange nacheinander die Welt geſegnet haben.
Nebenſt jhnen hat ſich der ViceRe in Dennemarck/ Frantz Rantzow/ zutodte gefallẽ.
Der Hertzog von Momoranzi in Franckreich iſt enthaͤuptet/ vnd viele andere verenderung ſind allenthalben vorgegangen.
Der Koͤnig in Franckreich greifft den Hertzog von Lothringen mit Krieg an/ die Staden belagern vnd erobern/ Pappenheimbs Entſatzung vngeachtet/ Maſtricht/ vnd bemechtigen ſich vnterſchledlicher Schantzen zwiſchen Antorff vnd Bergen ob Soom.
Der Schwediſche Feldmarſchall Tod/ vñ General Major Leßle/ vnd Ohriſter Baudiß tummeln ſich weydlich an der Weſer vnd in Weſtphalen wider den Kaͤyſerlichen Feldmarſchall Pappenheimb/ eben wie der Feldmarſchall Guſtav Horn allenthalben im Elſaß gluͤcklichen ſucceß/ auch nach ſeines Koͤniges todt/ erfahren/ vñ der ſtatliche Feſtung Benefeld ſich bemechtiget hat.
ANNUS 1633. 1. Dubalt wird von den Wallenſteiniſchen bey Steinaw geſchlagen/ vnd in Pommern gehet das Elend drauff wider an.
Nach dieſer zeit ſpielete der Friedlen der in der Schleſien/ nach Arnheimbs cunctieren vnd Abzugk/ Meiſter/ vberſtel General Dubalten/ vñ den Alten Grafen von Thurn/ in Schleſien bey Steinaw/ vnd ſchlug ſie/ brachte darauff Steinaw/ Groſſen Glogaw/ Lignitz/ Goͤrlitz vnd viele andere Orter/ vnd dabey den Grafen von Thurn/ vñ Dubalt/ (der ſich dz folgende Jahr mit behendigkeit der gefengnus erledigete/ vnd wieder zu Breßlaw den erſten Martij ankam/ vnd ſich auffs newe wider die Kaͤyſ. ge brauchen ließ/ biß er endlich an einer Kranckheit geſtorben) in ſeine gewalt/ gieng folgends in die Marck/ bemaͤchtigete ſich Croſſen/ Franckfurt an der Oder/ vnd des meiſten theils von der New- vnd Mittelmarck/ lies ſeine Voͤlcker vber Zantock gehen/ brachte Landsberg in ſeine gewalt.
Druͤber ward Bernwald gepluͤndert/ Fuͤrſtenwald vnd andere Orter abgebrand/ vnd das Land in eine euſſerſte Ruin geſetzet.
Dieſes groſſe newe Fewr konte nicht brennen/ es muſte auch Pommern mit hinein geflochten werden/ vnd das ſeinige/ die Flamme groͤſſer zumachen/ hergeben.
Solches hat Gott einem vornehmen Manne von Stetin gleichſam vorher zuverſiehen gegeben/ da er auff der Ruͤckreiſe/ darauff er ſich in Landſchafftſachen befand/ vber Colberg/ ein groß foͤrmliches ſchwartz Creuͤtz/ an den rothen Wolcken/ eben an dem tage/ als den erſten October/ geſehen/ da Dubalt von den Wallenſteiniſchen bey Steinaw geſchlagen worden iſt.
Als nun ſolches einbrechendes Vngluͤck vnſer Landesfuͤrſt vnd Vater vernam/ hat er durch ein offentliches Patent ermahnet vnd befohlen/ nicht allein die Chriſtliche angeordnete Betſtunden fleiſſiger/ dañ bißhero geſpuͤret worden/ zuhalten/ vnd den lieben Gott durch ein einbruͤnſtiges Gebet vmb abwendung alles beſorglichen vnheils anzuflehen/ ſondern auch ſich mit den ſchuldigen Lehen-Roß- vnd Manndienſten/ nicht allein dem alten Anſchlage nach/ ſondern ſo ſtarck/ als ein jedweder auff kommen kan/ mit darzu gehoͤrigen Waffen/ Munition/ Kraut vnd Loth/ anſchaffung nothdurfftigen Proviants/ ſich angeſichts gefaſt zumachen/ damit ſo wol von Grafen-Herr- vnd Ritterſchafften die Roß- vnd Mandienſte/ als auch die ſchuͤldige Folge aus den Staͤdten/ an Ort vñ Ende/ da es die nothurfft erfordern wuͤrde/ bey Tag vnd Nacht geliefert werden moͤge.
Aber dieſem vngeachtet/ giengen erſtlich allerley Streiffe in Pommern fuͤr.
Die Schwediſchen/ ſo vor Landeberg mit Accord vnter Obriſten Duverß/ vnd Obriſten Leutenant Andreas Dinne abgezogen waren/ kamen auff Pyritz/ da alles in dem groͤſſeſten ſchrecken ſtand/ vnd von dannen der meiſtehaufe vor forcht ausgewichen war/ vnd alles hette ſtehen laſſen.
Weil dann nun alſo viele Haͤuſer ohne Einwohner ledig ſtunden/ als hat der Soldat alles/ als verlauffen Guth/ angegriffen/ vnd mitgenommen/ was er gefunden.
Alſo iſt nun wiederumb dahingegangen/ was die Leute in drittehalb Jahr wieder geſamlet hetten.
Weil ſie ader noch eines groͤſſern Vngluͤcks von den Kaͤyſerlichen ſich befahren muſten/ als haben ſie in acht genommen/ was jhnen der General Goͤtze durch den Trompeter/ welcher die Beſatzung/ ſo aus Landsberg gezogen war/ biß auff den Damm begleitete/ antragen laſſen/ vnd nach dem Exempel der Berliniſchen/ Soldiniſchen/ Lippeniſchen/ vnd anderer Orter in der Newmarck/ vmb eine Salva Guardia von gemeltem General/ durch zwene aus jhrem Mittel/ die ſie ins Kaͤyſerliche Laͤger verſchicket/ anhalten laſſen/ vnd ſie auch erhalten.
Als ſolches die Koͤnigſche/ ſo ſich vmb Stargard vnd Golnow zuſamen thaten/ vernahmen/ faſſeten ſie einen vnwililen auff die Pyritziſchen/ vnd ſandten aus Obriſten Jacob Borgſtorffs Regiment/ der in Stargard commendierte/ Ritmeiſter Glaſowen mit etlichen Compagnien Reutern vnd Dragonern hin/ das er alles vbrige Geſchutz bey der Stadt/ nebenſt allen/ daſelbſt befindlichen Pferden abholete.
Folgends marchiereten ſie durch Stetin nach der Loͤkenitz vnd Prentzlow/ der Kaͤyſeriſchen weitern Einbruch zuverhuͤten.
2. General Wallenſt einer wendet ſich wider aus der Marck zuruͤcke/ vnd Pommern reſolvieret ſich zu einer defenſion des Landes.
Denſelben war nunmehr der Compaß heftig verruͤcket/ weil jhnen von verluſt der Stadt Regensburg/ dero ſich vnterdeß Hertzogk Bernhard bemechtiget hette/ vnd das der Saͤchſiſche General Leutenandt Arnheimb/ General Banier/ vnd Hertzog Wilhelm von Weymar/ mit vielem Volck auff die Marck zuzogen/ zeitung ankam.
Drumb muſte der Friedlaͤnder ablaſſen/ weiter hinein zuruͤcken/ vnd wandte ſich naher Boheimb/ vnd ins Reich/ der Feinde einfall daſelbſt weiter zuverhuͤten.
Weil aber nichts deſtoweniger etlich Kaͤyſerlich Volck in der Newmarckverblieb/ vnd die Vormauren des Pommerlands/ Franckfurt vnd Landsberg/ einhetten/ als haben die ſemptliche Stende ſich reſolvieret/ eine nothwendige Verfaſſung auff ein interim mit eigenem geworbenen Volcke zu des Landes defenſion anzuſtellen/ vnd ob wol auch von auffbringung des fuͤnften Mannes conſultieret ward/ ſo iſt es doch damit aus erheblichen vrſachen verblieben/ vnd iſt Philip Ludwig/ Freyherꝛ zu Putbuß im Wolgaſtiſchen/ vnd Obriſter Joachim Ernſt Cracow in Stetiniſcher Regierung/ zum Obriſten Commendanten vber die zuſamen gebrachte Landfolge/ vñ geworbene Soldaten/ beſtellet.
Es hat auch gedachter Obriſte Crakow/ ein Pomriſcher vom Adel/ mit ſeinem Regiment/ vnd etlichen Brandenburg- vnd Pommerſchen Lehen Pferden daſelbſt/ den Obriſten Buchheimb vberfallen/ jhn vnd ſein vnterhabend Volck geſchlagen/ in cd. niedergemachet/ vnd jx Fahnen/ vnd eine Standart/ beneben vielen gefangenen/ drunter vornehme Officierer/ vnd alle Pagagy/ vnd alſo ſtatliche Beute davon gebracht.
Arnheimb aber/ der Franckfurt an der Oder bey acht Tagen belagert hielte/ muſte vnverrichteter Sachen wider abziehen vnd zuruͤcke gehen.
Dieſes Jahr hat zu vnterſchiedlichen Landtaͤgen vielfaͤltige Vrſachen gegeben/ darin zu Ancklam/ Stargard/ Stetin vnd Vkermund theils abſonderlich aus jedweder Regierung/ theils in algemeiner verſamlung/ gewiſſe Landtags Abſcheide gefaſſet ſein.
Vnd weil inſonderheit das gantze Land wegen des toͤdtlichen Hintrits des Koͤniges aus Schweden in Sorgen ſtand/ wie es moͤchte bey dem gewuͤnſcheten Frieden erhalten/ vnd die angefangene Defenſions Mittel fortgeſetzet werden/ als hat der Landsfuͤrſte auff gehabtem Raht mit der Landtſchafft auff die Punctation/ ſo der Cron Schweden Reichs Raht/ vnd gevolmechtigter Legat in Teutſchlãd/ Axell Ochſenſtiern/ durch ſeinen abgeordneten/ Heinrich Schwalenberg/ vortragen laſſen/ ſich erklaͤret/ bey der auffgerichteten Verbuͤndnuß feſtig lich zuverharren/ auch/ da ſich dz Land zu den abermahligẽ/ vorgeſchlagenen/ Monatlichen Quartiergeldern/ wegẽ der kundbahren Ruin vnd deſolation/ vnd der Einwohner vnvermoͤgen/ nicht verſtehen konte/ zu conteſtierung ſeiner zu des gemeinen weſens Wolfahrt tragender ſonderbahrer affectiõ/ zu abtragung einer gewiſſen Summa/ ſich verbindlich zu machen.
Doch iſt dabeneben/ weil zun Zeiten wider die alliantz etwas moͤchte fuͤrgenommen ſeyn/ vmb remedierung deſſelben angehalten/ vnd vmb erhaltung etlicher Poſtulaten gearbeitet.
Ferner ſind der Hertzogin von Croja/ vnd deroſelben Sohn/ H. Erneſto Bogislao die Gelder/ ſo im Jahr mdlx. weiland Koͤnig Sigismundo Auguſto in Polen vorgeſtrecket ſind/ von der Landſchafft mit allen Rechten vnd Actionibus cediert vnd vbergeben.
Ob auch wol die Regierung zu Wolgaſt vor deme in eine gewiſſe Verfaſſung gebracht/ vnd die Verordnung gemacht war/ das alle in ſolcher Regierung fuͤrkommene Sachen in gedachtem Wolgaſt expedieret werden ſolten/ dennoch/ weil ſich bey dieſen Sorgſamkeiten von Tage zu Tage dergleichen Sachen herfuͤr thaten/ das zu derer abhelffung die Wolgaſtiſche Regierung/ nebenſt dem Archivo auff eine zeitlang naher Stetin muͤſte transferieret werden/ als hat ſich der Wol gaſtiſche Cantzler vnd geheimbte Rhat D. Sylveſter Brunſchweig/ mit dem Archivario Friederich Bolen/ vnd dem Archivo/ das es dem Fuͤrſten bey der Hand were/ im Martio naher Stetin zu wohnen/ vnd dem geheimbten Rhat beyzuſpringen/ begeben muͤſſen.
Vnterdeſſen iſt die proclamation der Eventual erwehlung Hertzog Erneſti Bogislai von Croja zum Biſchoff zu Cammin von den Cantzeln geſchehen.
3. Vnterſchiedliche Landtaͤge werden in Pommern gehalten/ vnd drauff wichtige Sachen gehandelt.
4, Der Hertzog in Pommern faͤllet in eine ſchwere Kranckheit.
Vnſer fromme Landsfuͤrſte aber iſt mit ſchwerer Leibesſchwachheit beleget/ vnd an einer ſeiten hart geruͤhret worden/ druͤber ward nicht allein das gantze Land in groſſes trawren geſetzet/ ſondern auch der Churfuͤrſt aus Brandenburg ſelbſt/ als Er von der Abfuhrung der Koͤnigl. Leiche zu ruͤcke kam/ machete ſich/ ſeine Condolentz zubezeugen/ vnd den krancken Fuͤrſten zu beſuchen/ naher Stetin auff/ vnd bey ſeiner ankunfft lieſſen ſich eben am Himel am Tage zweene helleuchtende Sterne/ ♀ vnd ☿/ ſehen.
Er blieb daſelbſt ſechs Tage/ biß die Artzte etwas Hoffnung wegen erwuͤndſcheter/ vnd von Gott mit vielen ſeuffzen erbetener reſtitution gaben.
Dieſes Vngluͤck des Landes/ vnd was mehr demſelben wiederfahren ſolte/ hat die Natur ſelbſt mit blutigen Thraͤnen beweinet/ da zu Ancklam/ eben da der Chur Fuͤrſt von Brandenburg erſtlich dahin kam/ naher Wolgaſt/ die Koͤnigl. Leiche zu comitieren/ zureiſen/ der Hagel in Blut verwandelt iſt/ welches dan daſelbſt von vielen Menſchen mit ſchrecken vnd verwunderung iſt angeſehen worden/ vnd eben zu derſelben Zeit gieng ein Fewer auff an dreyen Orten/ ſo doch bald geleſchet ward/ vnd am Himel ließ ſich ein Meteoron ſehen/ als eine fewrige Ruthe/ die doch bald wider zergieng.
Zu Stetin hette auch ſchon im angehenden Jahr/ als den vi. Jan. eine glaubwuͤrdige Matron hinter dem Schloſſe in der Frawenſtraſſe mit jhren Kindern ein doppelt Creutze geſehen/ ſo ſich hernach an dem einen Stiel in ſchwartze Farbe verkehret hat.
Jmgleichen jſt eine ſchreckliche Mißgeburt zu Golnow gebohren/ uͤber welche jedermann/ der das Monſtrum geſehen/ hat erſchrecken muͤſſen/ vnd ſolches iſt geſchehen im Monat Majo.
Mitlerweile berathſchlageten die Landſtaͤnde/ wie bey ſo beſchaffenen Sachen/ vnd annoch anhaltenden Leibes vnvermoͤgenheiten des Fuͤrſten/ der Status in publicis expeditionibus bequemlich zu fuͤhren ſey.
Schloſſen zugleich vnter andern/ wie die Tranckſtewren widerumb nicht allein in den ſchwang gebracht/ ſondern auch auff ein hoͤhers moͤchten geſetzet werden.
Weill auch der Vniverſitaͤt zu Greiffswald in etlichen Jahren jhre verordnete Jntraden nicht erfolget/ vnd dannenher deroſelben zugewachſener Nachſtand ſich auff ein hohes erſtreckete/ die Profeſſores auch ſonſten/ wenn ſchon die Jntraden in vorigen Friedenszeiten abgetragen/ jhren Vnterhalt davon in dieſen Jahren/ da die pretia rerum jmmer ſteigen/ vñ mercklich erhoͤhet werden/ nicht haben/ viel weniger der Vniverſitaͤt Gebaͤwde/ vnd die Oeconomey im ſtande erhalten werden koͤnnen/ als hat der loͤbliche Fuͤrſt/ vor zugeſtoſſener kranckheit/ aus Chriſtlichem Eyfer/ das von ſeinen Vorfahren wolgefundierts Corpus Academicum ziemlich zu vnterhalten/ demſelbigen das Cloſter Eldenow mit allen zugehoͤrigen Hufen/ Dorffern/ Ackerwercken/ vnd allen dazudelegenen Eckern/ Wieſen/ Weiden/ Muͤhlen/ Fiſchereyen/ Hoͤltzungen/ Paͤchten/ vnd anderen Juribus/ doch mit etlichen wenigen reſervatis, zu beſſerem der Vniverſitaͤt vnd der Profeſſoren vnterhalt vnd auffnehmung/ geſchencket/ vnd ſie feyerlich immittieret/ vnd folgends Jahr wircklich angewieſen/ vnd damit ſeine getrene Vorſorge vor Kirchen vnd Schulen mit groſſem Rhum bey den Nachkommen merckliches dargethan.
5. Die Vniverſitaͤt Greiffswald/ wird mit dem Cloſter Eldenow dotieret.
6. Koͤnigliche Leiche wird aus Pommern abgefuͤhret.
Nach dieſem ward die Koͤnigliche Leiche/ ſo zu außgang voriges Jahres naher Wolgaſt gebracht war/ nach Schweden/ mit anſehenlicher doch trawriger Proceſſion/ abgefuͤhret/ dabey ſich nicht allein nebenſt der Koͤniglichen Witwen die vornemſte Herren aus Schweden/ ſondern auch der Churfuͤrſt aus Brandenburg/ vnd der Hertzog aus Pommern vor ſeiner Kranckheit/ wie geſaget/ vnd die erforderte Landſchafft aus Pommern/ vnd die Geſandten von Stetin vnd Stralſund/ mit gebuͤrender Condolentz befunden.
7. Legation in Schweden/ Dennemarck vnd Teutſchland gehen ab.
Vnd weil die Pommerſche Landſchafft wegen abſchaffung etlicher gravaminum/ vnd moderation der hohen Licenten vnd Contributionen/ vnd anderer Sachen/ eine Ambaſſada oder Botſchafft an die erwehlete Koͤnigin vnd Erbprinceſſin vnd die Reichs Raͤhte/ abfertigeten/ als iſt dieſelbe zugleich mit abgefahren.
Zuvor hat auch Marcus võ Eickſtadt eine Legation in Dennemarck auff ſich genommen/ vnd nicht allein vmb auffhebung des Daͤhniſchen Zolles/ der beym Ruden mit groſſem Beſchwerde des Landes geſuchet wird/ ſondern auch vmb reſtitution des transportierten Wolgaſtiſchen Zeughauſes vnd Burgkgeraͤthes angehalten.
Es iſt aber wenig erhalten/ weil der Koͤnig ſich auff die ausruͤſtung/ ſo zu befreihung der Stroͤme/ vnd verſicherung der Commercien/ geſchehen muſte/ berieff/ vnd dañenher das/ ſo der angegebene Zoll außtraͤget/ nicht wolte vor diesmahl/ rebus ſic ſtantibus, geſchwinden laſſen.
Auch ſind wegen der geſucheten abfolgung etlicher Stuͤcke/ Munition/ vnd an derer von Wolgaſt in Dennemarck transferierten ſachen/ die uͤbliche Kriegesgebrauͤche allegieret/ mit dem Vorwenden/ es hetten ſeine domahlige Feinde ſich der Pommeriſchen Lande zu jhrem vortheil gebrauchet/ vnd dannenher were er gedrungen worden/ dieſelbe Orter/ ſo viel er vermoͤchte/ von Stuͤcken vnd Munition zu entbloͤſſen/ vnd dahernach zwiſchen jhme vnd dem Roͤmiſchen Reich ein General Frieden behandelt vnd geſchloſſen worden/ weren dadurch alle forderungen/ ſo von deme/ was beym Kriegsweſen vorgegangen/ herruͤhreten/ gaͤntzlich caſſiret vnd auffgehoben.
Wieder ſolches aber/ damit das factum beſchoͤniget ward/ konte der Landsfuͤrſte viele auffbringen/ als das der Koͤnig kein recht auff dem Ruden hette/ das jhme novum Opus denuncieret were/ das er keinen Feind am Hertzog aus Pommern gehabt.
Aber damit iſt vor dismahl nichts erhalten.
Die Stadt Stetin ſandte auch jhren Secretarium Johannem Fabricium zum Schwediſchen Reichs Lantzler ins Ober Teutſchland bey jhm wegen der Licenten/ vnd anderen Sachen/ zu ſollicitieren/ vnd iſt mit dilatoriſcher Antwort den letzen Octobris wieder angelanget.
Zu Stargard war vor wenig Jahren ein Vornehmer Reicher Mann/ Petrus Gruͤning/ Buͤrgermeiſter daſelbſt/ geſtorben/ vnd weil er ohn Leibes Erben die Weld geſegenet/ hat er vnterandern in ſeinem Teſtament etliche tauſend Guͤlden zu einem Gymnaſio zu Stargard auffzurichten legiert.
Ob nun wol die Stadt zu ſolchen Wercke alsfort nicht gereichen koͤnte/ weil die Zinſen ſo wenig vom Landkaſten/ als auch von andern Creditoren/ erfolget/ ſo iſt dennoch dieſes Jahr damit/ auff vorhergehende bewilligung vnd confirmation des Landsfuͤrſten/ der Anfang gemacht/ vnd weil der beruͤhmete Grammaticus M. Johannes Rhenius zum Directore ſolches Hymnaſij beruffen war/ hat derſelbige eine deſignation aller Lectionen/ die darinnen ſolten gehalten werden/ herausgegeben.
Jſt aber ſelbſt nicht lange geblieben/ ſondern hat eine andere vocation naher Kiel in Holſt ein angenommen/ vnd der folgende Brand dieſer guten Stadt hat gemeldetes vnd viele andere gute Werck gentzlich verhindert.
8. Zu Stargard wird zueinem newen Gymnaſio bereitſchafft gemachet.
8. Cornelius Clauſen Petall gibt ſich zu Stetin an die verdiepten oder flache Orter in der Peene tiefer zumachen.
Es hat ſich auch Cornelius Clauſen Petall ein Hollender/ Buͤrgermeiſter zu Memmelick/ nach deme er ſich vorgenommen/ mit Koͤniglichem Daͤnnemarckiſchen conſens/ eine newe durchfahrt vom Liſtentieff an der Weſtſee/ durch Hollſtein auff die Oſtſee bey Apenrade auskommende anzurichten/ vnd mit ſeinen Erben zuerhalten/ das man mit Schiffen ix. Fuß tieff gehende/ hin vnd wider bequemlich durchfahren/ vnd wegen der Duinkerker/ vñ andere gefahr zuvermeiden/ dieſe kuͤrtzere Fahrt nehmen moͤchte/ bey Burgermeiſter vnd Rhat zu Stetin angegeben/ ob ſolcher Stadt/ welcher es zu gedeylichem auffnehmen gereichen/ vnd in vielen Wegen nuͤtzlich ſein wuͤrde/ geliebete/ ſich in Handlung mit jhme ein zulaſſen.
So were er erboͤtig/ ſolch Werck auff ſeine ſelbſt eigene Vnkoſt vnd leidliche recompans in ſchwang zubringen/ auch noch dazu/ damit alle Schiffe von Stetin ohne Luͤchters abfahren konten/ die Verdiepten oder Flache Orter in der Peene eben ſo tieff/ auff ix. Fuß/ zumachen.
Seine Vorſchlaͤge waren/ das er kein Geld von der Stadt voraus begehrete/ Er wolte es alles auff ſein pericul vnd Vnkoſten machen/ vnd alle Schluſen/ derer wol wuͤrden achte dazu noͤtig ſeyn/ verfertigen.
Dagegen ſolte jhm ein jeder Schiffer/ ohne der Kauffleute Nachtheil/ einen halben Reichsthaler von jeder Laſt Guth/ vnd von xl.
Reali oder hundert Guͤlden Hollaͤndiſch einen Orthsthaler geben/ vnd was der Conditionen mehr waren.
Die lege Orter aber in dieſem Lande auff der Peene tieffer zumachẽ/ begehrete Er einen Ort vom Reichsthaler/ auff die Laſt/ an ſtat der Leuchter/ Recompans/ von frembdẽ aber einen Reichsthaler.
Drauff hat ſich Stetin/ nach eingenom̃enem bedencken der Fuͤrſtlichen Rhaͤte/ anweſenden Landſtaͤnden/ vñ des Kaufmans dermaſſen erklaͤret/ weil die angegebene Newe Fahrt nit allein auff fertigung der Wercke/ auff Cornelius Clauſen koſten/ beſondern auch auff Tractaten mit der Koͤn. Mayt. vnd der Staͤnde der Crone Dennemarck/ bevorab wegen extendierung der befreyunge/ ſo dieſe Stadt vnd Kauffleute in dem Orſundiſchen Zolle haben/ beruhete/ vnd ohne gewißheit von ſolchen Tractaten nichtes beſtendiges geſchloſſen werden koͤnte/ daß Er/ Cornelius Clauſen/ ſolche zuforderſt zur wirckligkeit befordern ſolte/ vnd das man/ wann Er glaubwuͤrdigen Schein deſſenthalben eingebracht/ mit jhme wegen vorgeſchlagener Conditionen dermaſſen tractieren wolle/ das er verhoͤffentlich dabey ein genuͤgen befinden ſolte.
Wenn er auch die hieſige Seepoſten im Augenſchein genommen/ vnd ſich deewegen beſtaͤndig erklaͤret/ das davon dem Landesfuͤrſten Relation ſolte eingebracht werden/ vnd fernere verordnung erfolgen.
Es iſt aber wegen der truͤbſeligen Zeit noch biß anjetzo ins ſtecken gerahthen.
Jn dieſem Jahr hat Herman Berckhoff/ Rhats Caͤmmerer/ als Er zu Alten Stetin im lxxiij Jahr ſeines Alters die Welt geſegnet/ ein Chriſtlicher frommer Mann/ der ein eigen Hauß fuͤr die arme Witben auff dem Roͤdenberg in ſeinem Teſtament angeleget/ vnd die vnterſte Collegen an der Stadt- Schulen mit einer jaͤhrlichen verehrung jhrer ſonſt geringen Beſoldung begabet.
Auch verfiel M. Joachimus Prætorius im lxvij. Jahr ſeines Alters/ Archidiaconus zu St. Marien/ Profeſſor der heiligen Schrifft vnd der Hebreiſchen Sprache/ vnd Aſſeſſor des Heiſtlichen Conſiſtorij zu Alten Stetin/ ein hochverſtendiger/ geſchicketer/ vnd ſehr ſanfftmuͤtiger Mann/ welcher ſeinem Ampte/ ſo Er bey xxxvj. Jahren gefuͤhret/ vnd dazu Er von der Profeſſion auß der Academy zu Greiffswald beruffen war/ dermaſſen vorgeſtanden/ daß er noch deßhalben bey jederman/ vnd inſonderheit bey Mir/ ſeinem Eydam/ Rhum hat/ als der Jch ſeine ware Theologiſche Tugenden mir zu jederzeit/ als zu einem Spiegel/ vorgeſtellet/ vnd drey Jahr meine erſte Philoſophiſche vnd Theologiſche Studia in ſeinem Hauſe getrieben habe.
Vor jhme ſtarb Paul Helffreich/ ein Saͤchſiſcher Rhat/ welcher zwar zu Stetin buͤrtig/ aber ſein Leben in vielfeltigen Dienſten/ vnd Botſchafften an frembde Potentaten auſſer Pommerland zu gebracht hat.
Er iſt endlich in ſeinem Vaterlande zu Stetin verfallen/ dahin Er bey vorgehendem Einfall der Kaͤyſerlichen ins Land zu Meiſſen/ da Er ſich/ vnd zwar zu Leypzig/ haͤußlich niedergeſetzet/ mit den ſeinigen begeben hette.
9. Es ſterben Herman Berckhoff/ M. Joach.
Pratorius/ Paul Helffreich.
10. Was ſich auſſer Landes zugetragen.
Die Cron Schweden erkennet vnd erkleret auff einem Reichstage zu Stockholm Fraͤwlein Chriſtinam/ die einige Tochter des Glorbwuͤrdigſten Koͤniges Guſtavi Adolphi/ fuͤr jhre erwehlete Koͤnigin vnd Erbfuͤrſtin/ confœderieret auch/ vñ verbindet ſich/ auff dem Convent zu Heylbron/ mit den Evangeliſchen Chur/ Fuͤrſten vnd Staͤnden der vier Ober Craͤyß in Teutſchland/ vnd in ſolchem Wercke wird die Direction dem Reichs Cantzler zu adreſſierung des Nothleidenden gemeinen Weſens/ vnd Teutſcher libertet/ gegeben/ vnd auff einem andren Conventstage zu Franckfurt am Maͤyn beſtetiget.
Drauff kommen die Schwediſche ſo weit/ das ſie nicht allein in Lothringen mit den Frantzoͤſiſchen/ vnd an andern Ortern mit andern ſich conjungieren/ vnd viele anſehenliche Feſtungen erobern/ vñ vnterſchiedliche Treffen gluͤcklich erhalten/ ſondern auch gar an Coſtnitz ſich machen/ vnd vnter Feldmarſchall Horn/ ob wol ohne wircklichen effect/ beſchieſſen.
Hertzog Bernhard bemechtiget ſich Regenſpurg/ Cham/ Straubingen vnd Bamberg.
Kempten wird mit Sturm erobert.
Jſabelia Clara Eugenia/ Ertzhertzogin/ Alberti Gemahlin/ die Jnfantin von Bruͤſſel/ vnd Hertzog Chriſtian von Luͤnenburg ſterben.
Paderborn ergiebet ſich an den Landgraffen von Heſſen/ Wißmar in Mechelnburg an die Schwediſche.
Jn Polen wird die Koͤnigliche Leiche des verſtorbenen Koͤnigs mit groſſer ſolennitaͤt beygeſetzet/ vnd der Newerwehlete Koͤnig Vladisla9 gekroͤnet.
Zu Prage ſind xviij. Perſonen/ ſo in der Schlacht fuͤr Prage außgeriſſen/ gerichtet.
Der Rheingraff heit ſich wol in Lothringen/ erhelt eine Victorij/ vnd bemaͤchtiget ſich Benfort/ vnd anderer Orter.
Printz Friederich Heinrich bekombt Rheinberg ein/ vnd oͤffnet dadurch den Reinpaß naher Teutſchland.
Die Schwediſchẽ erobern vnter Pfaltzgraff Chriſtians von Birckenfeld commando/ die Churpfaͤltziſche Reſidentz Stadt vnd Schloß Heydelberg/ vñ erhalten einen herlichen Sieg bey Pfaffenhofen.
Jn Schleſien gehet der Krieg zum ſtaͤrckiſten/ vnd wird denneſt noch vom Friede zwiſchen den Partheyen geredet/ vnd ein Anſtand behandelt/ druͤber Hertzog Vlrich zu Hollſtein/ des Koͤniges aus Dennemarcken Sohn/ erſchoſſen iſt.
Hertzog Georg von Luͤnenburg erhelt/ mit Huͤlff der Schwediſchen vnd Heſſiſchen/ vnd mit zuthun der Generaln vnd Obriſten Kniephauſens/ Melanders/ Kaggen/ Vſſelero/ Stallhanſen/ wider die Ligiſtiſche Armee/ vnter dem Graffen von Merode/ Graffen von Cronfeld vnd Boninghauſen bey Allendorff/ nicht weit von Hammelen/ eine ſtattliche Victory/ drin Graff Merode nebenſt vielen tauſenden geblieben.
Drauff iſt Hammeln/ Oſnabruck vnd andere feſte Orter in Weſtpfalen uͤbergangen/ vnd im Stifft Fulda die Baͤpſtiſche Prieſter abgeſchaffet/ vnd die Huldigung/ eben wie von Hertzog Bernhard zu Sachſen Weymar im Stifft Wuͤrtzburg/ auff genommen.
Leypzig kompt auffs new an die Kaͤyſeriſche vñ den Feldmarſchall Holcken/ die Feſtung Philipsberg dagegen kompt in Schwediſche Haͤnde.
Der Hertzog von Friedeland/ ſonſt Wallenſteiner/ weil er fuͤr einen Rebellen vom Kaͤyſer erklaͤret war/ vnd auff der Evangeliſchen vnd Churſaͤchſiſchen Seyte/ durch des General Leutenanten Arnheimbs befoderung/ zu treten ſich vornam/ ward druͤber mit etlichen Obriſten vnd Officirern/ als Graff Ertmã Tertzky/ Generaln von der Cavallery/ Graff Wilhelm Kintzky Obriſten/ Chriſtian Jlo General Wachtmeiſtern/ vnd Rittmeiſter Stewrman/ von Butlern/ Gordan vnd Lißle zu Eger ermordet/ vnd es entſtand daraus eine Verenderung in vielen Dingen.
ANNUS 1634 1.
Nach Wallenſteiners entlei-
bung gehen allenthalben Enderungen vor.
2. Pommern bekombt newe Einquartierung vnd thut ſich in vnterſcheidlichen Landtagen zuſamen/ vnd machet aller nothwendigen Dinge Anordnung.
Anfaͤngliches ſind etliche Regimenter des in Schleſien getrenneten Volcks in Pommern vnvermuthlich gekommen/ ins Quartier geleget/ vnd nicht ohne groſſe beſchwerung des Landes eine zeitlang vnterhalten worden/ druͤber ein Buͤrger in Barth erſchoſſen/ andere verjaget/ etliche anders bekuͤmmert geworden.
Vnd weil vberall viele vorfiel/ daruͤber die Landſtaͤnde jhre bedencken comportieren muͤſten/ als ſind/ der particular conventen/ als zu Ancklam/ vnd anderswo/ zugeſchweigen/ etliche General zuſamenkunfften zu Stetin im Junio/ Julio/ Auguſto/ vnd Novembri gehalten worden.
Dann da hat man nicht allein von Verfaſſung des Regiments vnd der Hoffſtadt/ beym allgemeinen betruͤbten Zuſtandt/ von vergleichung der Landhuͤlffe vnd Folge/ vnd alſo von defenſion vnd rettung des Vaterlands in eilfertigen zufaͤllen (zu welchem intent xxiv. Newe Stuͤcke zu des Landes beſte auff alle Nothfaͤlle gegoſſen ſein) von reviſion der Land Privilegien/ vnd dem angehencketen Punct der Religion/ vnd anderen Landordnungen/ imgleichen von mehr anderen wichtigen Dingen/ als inſonderheit continuation der Tranck-vñ Scheffelſtewr zuraht ſchlagen gehabt/ ſondern auch weil zu Franckfurt an Maͤyn/ dahin der Landsfuͤrſte etliche Legaten abgefertiget/ wichtige Sachen fuͤrkamen/ daran die gantze Landſchafft hoͤchlich intereſſiret war/ als von der General conjunction der Evangeliſchen Staͤnde/ vnd der Heylbronniſchen confoederation/ dazu ſich etliche verſtunden/ etliche nicht/ ferner von dem Directorio in militariſchen Sachen/ vnd dann von danckbahrlicher recognition oder Satisfaction der Cron Schweden/ die an Pommern wolte geſuchet werden/ als muͤſten die Landſtaͤnde ſo wol hieruͤber/ als wegen etlicher gravaminum/ dero abſchaffung beym Reichs Cantzler in Franckfurt geſuchet worden/ gehoͤret werden/ damit die Legaten gnugſame information haben moͤchten.
Vnd weil der Churfurſt die reſolution gefaſſet/ ſich in den zu Heilbronn vnter den Evangeliſchen Reichsgliedern vnd Potentaten auffgerichteten Bund nicht ehe zubegeben/ noch die Haupt- vnd neben Receß zu ratificiren/ biß der punctus ſatisfactionis ſeine Richtigkeit gewonnen/ als hat ſich Pommern ſolcher Reſolution auch conformieret.
Jnſonderheit gab das Poſtulatum auff Pommern wegen der Satisfaction viele Nachdencken/ alldieweil demſelbigen der Churfuͤrſt aus Brandenburg hart wiederſprach/ vnd der Pommern Privilegia fleißig anzog/ das ſie nemlich ohne jhren Willen an keine frembde Herꝛſchafft zubringen ſeyn.
Es hat auch der Landes fuͤrſte die Beliebung wegen des Exercitij der vnveraͤnderten Augſpurgiſchen Confeßion/ daruͤber ſchon im mdcxxi. Jahr ein Landtags Abſcheid ergangen/ renovieret vnd beſtetiget/ mit dieſer hinzugethanen declaration/ das keine newe von oberwehneter Confeſſion/ in Doctrinalibus oder Ceremonialibus/ abweichende Religion zun Ewigen Zeiten per obliquum vel directum einzufuͤhren/ noch Prediger anderer Religion in jeniger Pfarre oder Kirche auffzuſtellen/ noch anderer jrrigen Lehren zugethane Kirchen vnd Schulen anzurichten ſeyn.
Hat auch in ſpecie hinzugethan vnd verordnet/ das ſo wol bey der vorhaben den Regierung/ als Conſiſtorio/ Camera/ Hoff gericht/ im Land Rhat/ vnter den Profeſſoren Vniverſitatis/ Pœdagogij vnd andern Schulen/ Capitularen vnd Præbendaten/ auff den Emptern/ Curiis Civitatum ac judicis ordinum, an Ober-vñ vnter Officierern/ an der Communitaͤt vnd beneficio der Vniverſitaͤt/ Pœdagogij/ vnd andern Schulen/ keine/ als obgedachter Cenfeſſion hertzgruͤndlich zugethane Perſonen/ anzunehmen/ noch andern Lehren anhangende Perſonen in den Synodis, Conſiliis vnd Viſitationibus, zu gebrauchen vnd zu verſtaten ſeyt/ vnd daß das Conſiſtorium/ die Vniverſitaͤt vnd Pædagogium/ wie auch alle andere Kirchen/ Schulen/ vnd Geiſtliche benecia bey jhrem jetzigen Stande vnd gutern zulaſſen.
Endlich iſt auch geſchloſſen vnd beliebet/ das in der Stetiniſchen Regierung/ eben wie bißhero in der Wolgaſtiſchen geſchehen/ hinfortaus der Staͤdte Mittel drey Land Raͤhte zu den Landtags verſamlungen vnd anderen deliberationibus, daß Land betreffende/ hinfuͤhro ſollen gezogen werden/ vnd ſind alſo zu erſten Land Rhaͤten aus den Stetiniſchen Staͤdten genommen/ Bnrgermeiſter Paul Friedeborn von Stetin; Buͤrgermeiſter Laurentius Bolhagen/ beyder Rechten Doctor von Stargard/ vnd B. Juͤrgen Palbitzky von Stolpa.
3.
Nach der Nordlinger Schlacht richtet Pommern mit dem Koͤniglichen Schwediſchen Legato einen newẽ Receß auff.
Weil aber vnterdeſſen das vngluͤckliche Treffen fuͤr Noͤrdlingen fuͤrgieng/ vñ der in dieſem Lande reſidierende Koͤnigliche Legatus vnd Reichs Raht/ Steno Bielke/ beym Landsfuͤrſten vnd deſſen Landen wegen gewiſſer Monatlichen asſiſtentz an Gelde anhielt/ auch in Wolgaſtiſcher Regierung/ auff des Feldmarſchalls Johan Baniern anordnung/ die beyde Moltiſche Regimenter an Reutern vnd Dragonern/ ohne vorgangene Capitulation/ zwiſchen der Oder vnd Randow ſich einquartieret/ vnd noch zwey andere Regimenter des Obriſten Guſt.
Guſtafs Sohn im marchiren waren/ als haben ſich die Landſtaͤnde zu einer gewiſſen Geldpoſt/ den Evangeliſchen weſen zum beſten/ verſtanden/ vnd druͤber mit dem Koͤniglichen Legato einen Receß auffgerichtet.
Auch hat der Fuͤrſt gewiſſe Außgebott/ vnd Ermanungs Schreiben/ zu guter Bereitſchafft/ ins Land publicieren laſſen/ vnd zur auffbringung obgeregter Geld-Summa/ welche dem Koͤnigl. Legato/ zu vnterhaltung der Guarniſonen verſprochen/ weil newe modi contribuendi nicht ertraͤglich/ die hiebevor angeordnete Tranckſtewren erhoͤhet/ vnd zugleich eine allgemeine capitation oder Kopffſtewre angeordnet/ auch von jeder Landhufen/ vnd Haͤuſern in Staͤdten/ ein gewiſſes/ wie auch eine Vieheſteur/ Standgelder vnd Wahrenſteuren erfodert: welche Mittel zu contribuieren folgends offtermahln/ zu abwendung angedreweter Landverderblichen extremitaͤten/ wie derholet ſein/ biß endlich alles auffgegangen.
Vnterdes ruͤcken die Schwediſche/ vnter dem Command/ General Major Leßle/ vñ des Graffen von Eberſtein vnd Obriſten Crockawen fuͤr Landsberg/ darin Graff von Schlick commendierte/ bringen ſolchen Paß wieder an ſich/ eben wie auch Franckfurt darauff wieder uͤbergieng.
Ehe aber ſolches geſchicht/ iſt Pyritz/ die feine Stadt/ in gaͤntzlichen verderb gerathen.
Dann Obriſte Baron hette mit ſeinen Reutern/ vnd Obriſte Jacob Borgſtorff mit ſeinen Dragonern/ den gantzen Winter daſelbſt ſein Quartier biß auff den xi. Martij gehabt/ vnd als ſie numehr naher Landsberg auffzogen/ lieſſen ſie den Troſt hinter ſich.
Druͤber verſahe es Ritmeiſter Knochen Junge am Palmabend/ war der xxix. Martij ſpaͤt vmb xi.
Vhr/ vnd weil er das Liecht im ſtalle nicht wol in acht nam/ ſteckete er ſeines Herren Quartier damit an/ vnd das Fewr fraß die gantze Nacht ſo ſehr vmb ſich/ das der vierdte Theil der Stadt vber xc.
Haͤuſer vnd Wohnſtaͤdte ohn Schewren vnd Staͤlle eingeaͤſchert wuͤrden.
Den Montag drauß/ als Landsberg ſchon in der Schwediſchen Haͤnde widerumb war/ kam der Baron mit dem andern Obriſten wieder ein/ vnd begerete noch auff etliche Wochen Quartier in der Stadt.
4. Landsberg kombt wieder an die Schwediſche/ Pyritz aber vnd Bahnen in den Brand.
Als aber die Buͤrger jhren erlittenen Schaden vorſchuͤrtzeten/ ſetzeten ſie ſich folgends Tages/ als den erſten Aprilis/ war des Dingſtages/ auff den Mittag mit den jhrigen zu Pferd/ vnd etwa eine Stunde nach jhrem Abzug/ entſtand/ nicht ohne groſſen Verdacht eines an vnterſchiedlichen Orten gelegeten Fewers/ eine vnerhoͤrete Fewersbrunſt/ die in einem Huy von allen Ecken angieng/ vnd durch des ſcharffen Windes Krafft/ der gleich als in einem Kreuſel ſich draͤhete/ wurden die uͤbrige drey Vierteil der Stadt mit der Flamm ergriffen/ das in einer Viertelſtunde dz gantze arme Pyritz durch vnd durch im Fewr ſtand.
Ein jeder ſorgete numehr nicht fuͤr das ſeinige/ in Haͤuſern zuretten/ ſondern ſich ſelbſt/ ſein Weib vnd Kind dem Fewr zuentziehen.
Weil aber eben beyde Thor mit der Flammen belauffen waren/ vnd kein Menſch dadurch zukommen wuſte/ als haben die Leute an einem Orte fuͤr Angſt mit der Axte ein Loch in die Mawren gehawen/ an einem andern Orte ſind ſie durch eine Waſſerleite/ welche das Regenwaſſer an der Stadt vnter der Mawre in die Graben abfuͤhret/ gekrochen/ vnd haben daſelbſt jhre Kindbetterinnen/ Kinder vnd Krancken/ mit was Hertzens Angſt/ kan ein jedweder leichtlich erachten/ durchgebracht/ vnd niemand rettete etwas/ als ſein Leben/ vnd muͤſte mit betruͤbniſſe ſehen/ wie ſein Hauß vnd Hoff/ vnd das ſchoͤne Kirchen Gebaͤwde/ welches dem Stetiniſchen zu S. Jacob an der weite gleich/ vnd nur fuͤr xxxij. Jahren nach dem vorigen Brande durchaus auffs newe gewelbet vnd außgebawet war/ wie auch das ſchoͤne Rhathauß/ deßgleichen wenig in Pommern zufin den/ vnd das im vorigen Brande war beſtehen geblieben/ im Fewr mit ſchrecklichem brauſen vnd krachen verderbet/ auch noch dazu etliche/ die aus dem Fewr jhr leben errettet/ fuͤr dem Thor von den auffwartenden Dragonern/ an dem Plunder/ was ſie auff dem Leibe vnd bey ſich hetten/ gepluͤndert wuͤrden.
Dieſer Brand war zuvor vmb Johannis am Sonnabend/ in der Zeit/ da man Beicht zur Veſperzeit hoͤret/ im Rauch angezeiget/ der vnter den Frawengeſtuͤlen auffgieng/ vnd ſich in die gantze Kirche vertheilete.
Auch hat ein Melancholiſcher Studioſus/ der ſeiner Schwachheit halben eingeſperret war/ dieſen Brand mit deutlichen Worten zuvor angekuͤndiget. Aber wer pfleget ſolchen Worten zuglauben?
Ob nun wol hiemit der Stadt Pyritz faſt der Garaus gemachet war/ vnd auch die gantze Gemein davon ziehen wolte/ dennoch haben ſie der Gnade GOttes weiter getrawet/ haben ſich in die verſtoͤrete Stadt/ auff fleiſſige anmahnung jhrer Prieſter/ gefunden/ den Gottesdienſt mit heiſſen Thraͤnen in der Schulen/ ſo an der Mawren allein vom Fewr uͤberblieben war/ auffs newe angefangen/ ſind auch zu wiedererbawung jhrer Kirchen alsfort bedacht geworden/ worzu ſie auch/ durch miltreiche Stewren frommer Chriſten/ ſo weit gelanget/ daß ſie den Zimmer uͤber dem Obergewelb folgends Jahr gerichtet haben.
Worbey auch der Landesfuͤrſt das ſeinige gethan/ vnd den abgebrandten Leuten auff fuͤnff Jahr die Contributiones nachgelaſſen/ auch die Korn- vnd Maltzſtewr gedachter fuͤnff Jahr/ ſo aus der Stadt fallen/ zu erbawung der Kirchen/ vnd des Rahthauſes geſchencket hat.
Nichts deſtoweniger haben ſtracks nach dem Brande etliche alte Soldaten Reſte muͤſſen auffgebracht werden/ vnd hat die Laſt nicht auff gehoͤret/ biß endlich folgenden Jahres/ da die Buͤrger etliche Schewren vnd Haͤuſer wieder gerichtet/ vnd ſich damit in Schulden biß an die Ohren geſtecket/ die Kaͤyſerliche uͤber Franckfurt auffs newe wider hereindrungen/ Gartz eroberten/ vnd den folgenden Jammer faſt aͤrger/ als den erſten/ macheten.
Bahnen iſt auch in eine vnvermuthliche Fewersbrunſt gerathen/ darin xx.
Wohnhaͤuſer vnd xviij. Scheunen nebenſt dem Oberthor abgebrand.
Vnd weil es vor etlichen Monden in Stetin eine Matery dem Schwefel gleich aus der Lufft geregenet/ vnd zwar eben auff den Tag/ da vor drey Jahren Magdeburg in die Aſche geleget war/ gab es deſto mehr ſchrecken/ vnd muſte ein jeder bey ſich ſelbſt befuͤrchten/ daß er andern ſahe wiederfahren.
Es war warlich faſt keiner/ auch der Braͤutigamb fuͤr der Traw nicht ſicher.
Dannenher/ als ein vornehmer Wolgaſtiſcher gelarter Rhat Marcus von Eickſtaͤdt Hochzeit in Stetin hielte/ vñ mit ſeiner Braut zuſamen geſprochen ward/ ſchlug ein Donner in ſeine Guͤter/ vnd verbrante jhm etliche Hoͤfe.
5. Der Gemeine zu Stetin Worthalter muß die Stadt reumen.
Sonſten muſte in dieſem Jahr der Gemeine zu Alten Stetin Worthalter oder Orator/ ſonſt ein beredter Mann/ das Land reumen/ weil er wieder S. F. Gn. vnd der Stadt Magiſtrat in verrichtung ſeines Ampts zuweitgegangen/ ſich auch gefaͤhrlicher vnd vnzimlicher Haͤndel angenommen/ vnd zu aller hand diſſenſionen zwiſchen dem Rath vnd Burgerſchafft anlaß gegeben.
Der Fißcaliſche Proceß war ſchon vor drey Jahren/ als er auff eingegebene Supplication des Rathes zu Stetin/ in die Fuͤrſtliche Cuſtodiam gebracht/ angeſtrenget/ vñ ob jhme woll ſeine verantwortung gelaſſen/ er auch ſich damit zuentſchuͤldigen ſich bemuͤhete/ als weñ jhme ſolche Sachen vom Außſchus der Buͤrgerſchafft anbefohlen worden/ ſo iſt doch/ alles einwendens vngeachtet/ auff erholete Belehnung wieder jhn/ wie beſaget/ verfahren/ vñ er hat/ auff gethane Vrpfede de non vindicando carcere, ſich drauff heußlich in der Marck niedergelaſſen.
6. Es ſterben M.
David Reutzius/ die alte Graͤffin von Eberſtein/ Viviens von Schwerin/ Sam. Rochlitz vnd anders.
Jn dieſem Jahr ſtirbt M.
David Reutzius Dreyßigjaͤhriger Hoffprediger zu Stetin/ vnd Sechzehenjaͤhriger Superintendens der Stetiniſchen Regierung/ ein anſehnlicher/ wolverdieneter/ hochbegabter Mann/ welcher die gantze zeit ſeiner lang wierigen Dienſte von vnterſchiedlichen/ Fuͤrſtlichen Perſonen/ denen er Gottes wort fuͤrgetragen/ hoͤchlich iſt geliebet vnd geehret worden.
Das mus Jch von jhm warhafftig zeugen vñ ſagen/ als Jch ſein Eydam nach ableiben meiner erſten Haus Frawen geworden/ das Jch niemahlen zu jhm gekommen/ (welches doch gar offt/ vnd faſt taͤglich geſchehen) das ich nicht etwas merckliches von jhm gehoͤret vnd erfahren habe.
Dann ſein Gedaͤchtnus war ſo feſte vnd beſtendig/ das er viele periodos/ inſonderheit aus den Poeten/ die er in ſeiner euſſerſten Jugend geleſen/ herfuͤr bringen/ vnd zurechter zeit anwenden koͤnte.
Seines Geiſtes kan man noch aus den herausgegebenen Epiſtel Predigten/ vnd andern Tractaten ſehen/ die am Tage liegen.
Jhm folget in der Superintendentz Jacobus Fabritius der H. Schrifft Doctor/ welcher erſtlich zu Coͤßlin/ in ſeinem Vaterland/ der Kirchen Gottes gedienet hat/ hernach vom Hertzog Bogislaffen zum Hoffprediger vnd Prœpoſito naher Ruͤgenwald iſt beſtellet worden.
Aber ehe er daſelbſt hat eintreten koͤnnen/ iſt der Regierende Landsfuͤrſte Franciſcus tods verblichen.
Drumb Er mit ſeinem Fuͤrſten ſich naher Stetin begeben/ vnd daſelbſt dem Hoffprediger Dienſt abgewartet/ biß Jhn der Glorwuͤrdigſte Koͤnig Guſtavus Adolphus der Groſſe zu ſeinem Hoffprediger/ vnd Superintendente Caſtrenſi vom Lands fuͤrſten erbeten.
Bey welchem Er auch biß auff ſein ableiben verblieben/ vnd mit jhm in auffrichtung vieler Kirchen in Ober Teutſchland cooperieret hat.
Nach dem hat er ſeinen vorigen Dienſt in Stetin widerumb betreten/ vnd iſt/ nach erledigter Superintendentz/ mit derſelben von ſeinem Fuͤrſten beleget/ vnd den xij. October in veſtieret worden.
Vmb ſolche Zeit war ein ſehr ſtarcker Sturm entſtanden/ der nicht allein von einem Schloßthurm einen Knopff vnter der Predigt/ ſo D. Bartholdus Krakevitz/ Wolgaſtiſcher Superintendens/ bey der inſtitution hielt/ geworffen/ vnd eine Muͤhle vor der Stadt vmbgewehet/ ſondern auch eine groſſe Waſſerfluth in Hollſtein/ Dithmarſen/ am Nordſtrande/ vnd an der Elbe erregete/ darinnen etliche tauſend Menſchen verſeuffet ſeyn.
Es iſt auch die alte Graͤfin von Eberſtein geſtorben/ wie auch Vivientz von Schwerin/ auff Spantkow vnd Puzar Erbſeſſen/ ein feinerjunger vom Adel/ in ſeiner bluͤhenden Jugend/ zu Copenhagen in Dennemarck/ dahin er/ das Koͤnigliche Beylager anzuſehen/ verreiſet war/ verblichen iſt/ deſſen Jch mit deſto groͤſſeren Ehren gedencke/ weil Jch jhn in meinem Hauſe vnd inſpection gehabt/ vnd bey jhm ein ſonder bahres ſtattliches/ doch demuͤtiges frommes Gemuͤte gefunden/ daraus Jch etwas ſonders gehoffet hette.
Sein einiger Bruder Jochim Valentin war ſchon vor jhme vor vier Jahren zu Maͤyntz auch in den erſten Jahren verfallen/ vnd hat das gute intent/ ſo Erim Krieg zuerlangen gedachte/ nicht zu Wercke ſetzen koͤnnen.
GOtt hat auch den alten betagten Buͤrgermeiſter zu Alten Stetin Samuel Rochlitzen im lxxij. Jahr ſeines Alters abgefodert/ nach dem Er allerley Ehren Empter im Schoͤppenſtuel/ in provſion der Kirchen/ vnd im Rathſtande bedienet hette.
Vnd jhne iſt Chriſtian Hippman Caͤmmerer/ numehr ſchon Eltiſter im Collegio Conſulum ſurrogieret.
Des tages vor jhm iſt auch Chriſtian Labes ein Rhatsverwandter ploͤtzliches Todts geſtorben.
Alſo ward auch neun Wochen hernach Jacobus Funcke Caͤmmerer/ vnd dabevor geweſener Scabinus zu Stetin/ auffm Rhathauſe ploͤtzlich geruͤhret/ vnd aus der Welt abgefordert/ nach dem er zuvor verſtendig votieret/ vnd die jhme rommittierete Sachen mit beſonderm Rhum referieret.
Nicht lange hernach ſtarb auch Johannes Schmidt/ ein Kauffnan/ ploͤtzliches Todtes.
Noch drey andere Rhats verwandteverfielen auch/ als David Jllies/ Paul Salomon/ vnd Loientz Timme/ Caͤmmerer.
Mercklich iſt auch/ daß in Stetin auff eieinen Tag Niclaus Marvitz ein alter vom Adel/ mit zwo Manbahren Toͤchtern/ begraben iſt.
Es iſt auch in dieſem Jahr abgegangen Chriſtophorus Dithmar/ Paſtor zu St. Peter in Stetin/ ein junger Mann/ dem hernach M. Samuel Lange/ von Jglow aus Maͤhren buͤrtig/ ſurrogieret iſt/ welcher auch in dieſem mdcxxxviij. Jahr der Welt abgeſtanden.
Neben dieſen/ ſo naturliches Todtes geſtorben/ iſt auch zu Stetin ein Obriſter Leutenant/ ſo Graff Crafferten/ ſeinen Obriſten/ erſtochen/ nach Außpruch des Kriegesgerichtes/ juſtificieret.
Des Niederſaͤchſiſchen Crayſes Staͤnde machen zu Halberſtadt/ dahin ſich auch der Reichs Canezler Axel Ochſenſtiern befunden/ dem Evangeliſchen Weſen zum beſten einen Schluß/ darin ſie ſich mit der Cron Schweden vnd den vier Ober Crayſen erkleren zuconjungieren/ vnd eine ſtarcke Armee auff die Beine zubringen.
Jn Weſtphalen vnterdes vnd im Elſaß continuieret der Krieg jmmerfort/ vnd druͤber kompt Hildesheim nebenſt andern Orten in der Schwediſchen Haͤnde.
Guſtaff Horn/ vnd Hertzog Bernhard von Weymar/ nach deme ſie im Anfang des Jahres Philipsburg/ Donawſtauff/ Biberach vnd Memmingen eingenommen/ conjungierten ſich bey Augßburg/ Regensburg zuentſetzen/ welches die Kaͤyſerliche hart belagerten/ eroberten Landshut/ mit gewalt/ koͤnten gleichwol jhre Jntent nicht erreichen.
Dann Regensburg nicht allein/ ſondern auch Donawerth/ Augsburg vnd andere Orter an der Donaw vnd in Francken kommen in der Kaͤyſerſchen Haͤnde/ vnd drauff gehet dz blutige treffen bey Noͤrdlingen fuͤr/ darinnen Guſtaff Horn Feldmarſchall/ Graff Cratz/ Graff Schafelitzky/ vnd andere Obriſten/ gefangen/ vñ nochmehr geblieben ſein.
Schaff gotſch wird gefangen vnd enthaubtet.
Churfuͤrſt von Sachſen ruͤcket in die Schleſien/ erobert Bautzen/ Goͤrlitz/ Groſſen Glogaw vnd andere Orter/ ſchleget die Kaͤyſ. Armee bey Lignitz/ vnd conjungiret ſich endlich mit General Banier/ nach deme derſelbe Franckfurt an der Oder vnd Crosſen aus der Kaͤyſerlichen Haͤnde gebracht/ vnd ruͤcket mit jhm in Boͤhmen.
Es gehet auch Chriſtiani V. aus Dennemarck/ mit dem Churſachſiſchen Fraͤwlein Magdalena Sybilla/ Koͤnigl. Beylager zu Koppenhagen fuͤr.
Zwiſchen Polen vnd Tuͤrcken wird ein beſtendiger Frieden getroffen.
Der Hertzog von Luͤnenburg Georg bemaͤchtiget ſich Minden/ vnd erhelt in einem Monath zwo Vietorien wider die Spaniſche vnd Kaͤyſerl. an der Weſer.
Hertzog vor Braunſchwig ſtirbt/ vnd ſein Land kompt an die Luͤneburgiſch Liny:
Jmgleichen ſtirbt der Ertzbiſchoff von Bremen/ deme des Koͤniges aus Dennemarck Sohn ſuccedieret.
10. Was ſich auſſer Landes zugetragen.
ANNUS 1635. 1. Pommern iſt bey newer Einquarterung vnd der Polniſchen Tractaten wachend.
Als fort im Anfang dieſes Jahres ward das Land/ bey gepflogenẽ Conſiliis auff einem gemeinem Landtage zu Stetin bemuͤhet/ auff was maſſe/ die im vergangenen Jahre einquartirte vier Regimenter mit den geringſten beſchwerden des Landes moͤchten vnterhalten/ vnd jhnen jhr vnterhalt vnd verpflegung angeſchaffet werden/ vnd mit was Manier vnd proportion/ vnd durch waſſerley art Steuren/ die verſprochene Geld Poſten konten fuͤglich auff gebracht werdẽ.
Hiebeneben weil die Friedenstractaten zwiſchen Schweden vnd Polen in Preuſſen wiedervmb reaſſumieret wuͤrden/ vnd an ſolchen tractaten den Pommerſchen Landen wegen der Neutralitaͤt vnd anderen conſiderationen viel gelegen war/ als hat der Landsfuͤrſt dabey ein wachendes Auge gehabt/ vnd vmb erlangung gedachter Neutralitaͤt/ auch conſervation der Compacten/ D. Fridericum Rungium geheimbten Raht/ vnd Directorem Conſiſtorij/ in die Cron Schweden verſchicket.
Andere auch ſind auff den Polniſchen Reichstag/ wie auch auff den Preuſſiſchen Compoſitions Tag abgeſand.
Dann man war auff alle Mittel bedacht/ weñ die Preuſſiſche Handlung vber verhoffen zerſchlagen ſolte/ wz fuͤr Sicherheit/ ſonderlich an den Grentzhaͤuſern/ zuverſchaffen were/ vnd wie auff den Fall verhoffeten Friedenß/ vnd Jnducien in Preuſſen vnd Polen die durch zuͤge der Soldateſca bey einem vnd anderen theil abgewendet werden moͤchten.
Auch iſt beym Schwediſchen Reichs Cantzler vnd General Legato durch einen Secretarium vnd in Schrifften wegen der Neutralitaͤt vnd anderen vmſtenden fleiſſig ſollicitieret.
Nichts deſtoweiniger/ als noch die tracteten in Preuſſen nicht geſchloſſen waren/ vñ beyde Theil ſich auff allen fall fertig hielten/ vñ dannenher etliche Schwediſche Soldaten ſich auff den Polniſchen Graͤntzen defunder/ iſt dem Landsfuͤrſten durch Koͤnigliche Schreiben angemuhtet worden/ das in den beyden Emptern Lawenburg vñ Butow/ zu liberierung derſelben von vnvermuthlichen Einquartierungen/ etliche Compagnien zu Roß vnd Fuß moͤchten einlogieret/ vnd vnterhalten werden.
Ob nun derſelbe wol durch bewegliche Schreiben vnd motiven ſolch nie erhoͤretes Beginnen abzuwenden ſich euſſerſt bemuͤhet/ hat dennoch ſolches alles nichts verfangen wollen/ ſondern es iſt darauff der Obriſte Jacob Weyher/ mit ſeinem vnterhabenden Volcke hinein geruͤcket/ vnd einen Accord getroffen/ das beyde Empter vnd Staͤdte jhm auff ſein Regiment zu Fuß/ vnd bey ſich habenden Reutern/ etliche tauſend Reichsthaler erlegen ſolte/ vnd dagegen verſprochen/ auff erlegung des erſten Terminß das Volck abzufuͤhren/ vnd das Volck/ ſo er etwa auff drey Monden in Guarniſon zu Lawenburgk laſſen wolte/ in guter Diſciplin zuhalten.
So bald aber der Landsfuͤrſte ſolches verſpuͤrete/ hat er die Mediatores/ wie auch beyde Principal Intereſſenten in Preuſſen beweglichſt erſuchet/ das ſie auff Polniſcher ſeiten dieſes Geſinnen verbitten vnd abwenden wolten/ welches denn auch nicht vnfruchtbarlich iſt abgegangen/ inſonderheit weil darauff die induciæ vnd Frieden zwiſchen den beyden Cronen auff xxv. Jahr erfolgeten.
2. Jn Lawenburg vnd Buͤtow wird Polniſche einquartierung gemachet.
3.
Der Pragerſche Friedensſchluß wird gemacht/ vnd in Pommern dem Hertzogen eingehendiget.
Auch ward Marcus von Eickſtadt nach Berlin wegen der Friedens Handlung/ die zu Praga gepflogen ward/ abgeſand/ ſich der Vmbſtaͤnde vnd Vhrkuͤnde/ die daſelbſt ergiengen/ zuerholen/ vnd auffs moͤglichſte dahin zuallaborieren/ das dieſer Lande/ als eines vornehmen gliedmaſſens des Oberſaͤchſiſchen Craͤyſes/ dabey nach aller gebuͤhr moͤchte geruchet/ ſie nicht vnzeitig uͤbereilet/ auch der Cron Schweden/ wegen dero den ſaͤmptlichen Evangeliſchen Staͤnden geleiſteten aſſiſtentz/ ein danckbarliches contentament gemachet werden.
Der Pragerſche Friedensſchluß iſt vnterdes/ nebenſt einem oͤffentlichen gedrucketen Kaͤyſerlichen Patent/ durch einen Churſaͤchſiſchen Cammerdiener/ dem Landsfuͤrſten eingehendiget/ darauff alsfort derſelbe einen Außſchuß der naͤheſt angeſeſſenen Land Rhaͤte aus beyden Regierungen naher Stetin erfordert/ inſonderheit wegen des ſo gar enge eingeſpannenen Termini des decendij ſich mit jhnen zuvernehmen/ vnd jhreo guthachtens zugebrauchen/ auch anderweit eine eylfertige Abordnung/ durch abſendung Wilhelm von Mildenitz/ des Fuͤrſtlichen Hoffrhats/ an den Churfuͤrſten aus Brandenburg/ vmb erholung deſſen einrhatens/ ergehen laſſen/ vnd ein Eventual ſchreiben/ an Churſachſen begriffen/ zugleich mit geſand/ vnd ſich mercklich dahin bearbeitet/ weil nachdenckliche obſtacula im Wege lagen/ daß er ſich auff beiden ſeiten vnverweißlich bezeigete/ vnd das Land/ ohne zuziehung weiterer Gefahr vnd Vngelegenheit/ erhielte.
Alſo iſt intra decendium ſo viel gethan/ als zu thun jmmer moͤglich geweſen/ vnd hat jederman gewuͤndſchet/ das die angefangene guͤtliche Tractaten ratione Satisfactionis mit der Cron Schweden zur gewuͤndſcheten Endſchafft gelangen moͤchten.
Zu welchem Ende dann auch nicht allein bey Roͤmiſcher Kaͤyſ. May. ſondern auch bey beyden Churfuͤrſten/ vnd Hertzog Adolph Friderico aus Mechelenburg/ dann auch bey dem Schwediſchen Reichs Cantzler fleiſſig ſollicitieret ward/ das ja der langwirige vnd ſchwere Streit nicht mit dem Schwerdt/ ſondern durch guͤthliche compoſition vnd transaction moͤchte geendet vnd beygeleget werden.
Vnterdeſſen hat der loͤbliche Landsfuͤrſte/ aus Vaͤterlicher Vorſorge fuͤr des gemeinen Landes Wolfart/ ſeiner Ruͤmlichen Vorfahren Exempel nach/ einen gemeinen Landtag naher Stetin aus beyden Regierungen ausgeſchrieben/ vnd nach reiffer Berathſchlagung mit der Landſchafft verabſcheidet/ daß er bey ſeinen geſchwaͤcheten Leibeskraͤfften ſeine Gedancken vnd Sorgfaͤltigkeit dahin gerichtet hette/ wie er auff ſeine letzte Hinfart ſein Land vnd Leute alſo verlaſſen moͤchte/ damit ſie ſo wol bey der werthen tewren Beylag des reinen Wortes Gottes/ nach laut der vnverenderten Augſpurgiſchen Confeſſion/ als bey jhren Landsprivilegien vnd fundamental Geſetzen hinfort beharlich verbleiben koͤnten.
Hat auch drauff alle des Landes Gerechtigkeit vnd Gewonheit in allen Puncten/ Articlen vnd Jnhalt beſtetiget/ vnd alle Sachen/ ſo die gemeine Wolfarth aller Staͤnde im Lande betreffen/ vnter ein gemeines Directorium gezogen/ vnd darzu ein ſonderliches Conſilium oder Collegium der Regierungs Rhaͤte/ aus den Patrioten dieſer Lande/ vnd zwar Augſpurgiſcher Evangeliſcher Lehre/ fundieret vnd bewidmet/ deme ſchon im Jahr mdcxxvij. da mans Conſilium ſtatus oder ein Collegium von Kriegesrhaͤten titulierete/ ein anfang gegeben war.
Jn dieſem hochloͤblichen Collegio der Lands Fuͤrſtlichen Regierung iſt Heꝛr Volckmar Wolff/ Freyher auff Puttbus/ Commendator auff Wildenbruch/ Wolgaſtiſcher Stathalter/ wegen ſeiner ſonderbahren dexterität, Trew vnd Fleiß/ ſo man bey jhme bißher in deme biß dato fuͤrgeſtandenem fuͤrnehmen Officio befunden/ zu einem gemeinen Statthalter beſtellet/ vnd iſt nebenſt jhme alle Verwaltung dem Prœſidenten des Collegii/ wie auch dem Wolgaſtiſchen Hoffgerichtes Prœſidenten/ vnd beyden Cantzlern in beiden Regierungen/ dabeneben dem Schloßhaͤuptman vnd Hoffgerichts Verwaltern zu Stetin/ vnd anderen zweenen Regierungs Rhaͤten anvertrawet/ auch zugleich/ wie es mit den Ordinar-Hoff- vnd Conſiſtorial-wie auch Land- vnd Burggerichten in beyden Regierungen ſol gehalten werden/ vnd was fuͤr Cammer- vnd Oeconomey Rhaͤte zu beſtellen ſeyn/ außfuͤhrlich angeordnet.
Damit auch die Fuͤrſtliche Hoffhaltung zu einer gewiſſen Regul vnd Form moͤchte gebracht werden/ als haben die Landſtaͤnde zur bezahlung der abgedancketen Hofediener eine gewiſſe Summa Geldes zuentrichten vnd abzutragen ſich guthwillig erklaͤret.
4.
Der Landsfuͤrſte machet ſeinen letzten willen wegen der Regierung.
5. Die Kaͤyſerliche bekommen Gartz wider ein/ vnd drauff gehet ein new Elend an.
Der Kaͤyſerliche Gereral Wachtmeiſter Rudolph von Marazin hat vnterdes mit ſeinem Volck aus Schleſien durch die Marck ſchleunig geeilet/ zu vor aber den Obriſten Gall auff Gartz geſchicket/ darinnen drey Compagneyen vnter dem Commands des Obriſten Leutenants Rautenkrantzes gelegen/ welcher weil er eben nicht anheimiſch/ ſondern auff Stetin verreiſet war/ haben die Kaͤyſerliche den ſtattlichen Paß mit gewalt einbekommen/ vnd das Volck in der beſatzung theils niedergemacht/ theils gefangen.
Weil aber gemeltem Obriſten Leutenant dieſes Ortes uͤbergang imputieret ward/ als iſt er lange Zeit in Stetin in Hafft gehalten/ vnd endlich in Schweden/ ſein Vaterland/ verſchicket worden.
Mitlerweile ward daß gantze Hinter Pommern durch Gartz in furcht/ ſchrecken/ vnd vnſaͤglichen Schaden geſetzet/ vnd es muſten nunmehr alle vmbliegende zuvor außgeſchoͤpffete Orter dahin contribuieren Gegen das ausgehende Jahr ward auch Paſewalck ſtarck mit Kaͤyſerlichem Volck beleget.
Was nun auffs new hieruͤber vor Seuffzen vnd Thraͤnen erwecket ſein/ kan ein jeglicher leicht abmeſſen.
Es ward auch das oͤffentliche Kirchen Gebet/ darin man fuͤr erhaltung der Kirchen wieder die Baͤpſtliche Grewel/ aus anordnung des Landsfuͤrſten/ in der Bettſtunden vnd nach den Predigten betet/ zu Pyritz angefochten vnd gehemmet.
Jnſonderheit war es klaͤglich/ das die ſchoͤne Stadt Stargard/ als die Kaͤyſerliche dafuͤr lagen/ vnd der Commendant drinnen/ der Obriſte Baum/ etliche Scheunen fuͤr der Stadt/ dz ſie den Feinden zum Vortheil nicht dienen moͤchten/ verhrennen wolte/ durch dz auff gehende/ vnd durch einen ſtarcken Wind getriebenes Fewr/ faſt gar in die Aſche geleget/ vnd zum Steinhauffen gemachet iſt/ alſo das nur xviiij. Haͤuſer/ vier Buden/ vnd St. Johannes Kirche/ (daruͤber mitten in dem Brande eine weiſſe glaͤntzende Taube geſehen) ſtehend geblieben.
Zum Damm iſt auch zweymahl Fewr entſtanden/ vnd ſolche Stadt erſtlich im Fruͤling mehrentheils ausgebrand/ vnd ein halb Jahr hernach die gantze Vorſtadt/ durchs Fewr verderbet worden.
Penckun vnd Newgard iſt auch durchs Fewr auff eine Zeit verderbet worden.
6. Stargard wird eingeaͤſchert/ wie auch Damm/ Penckun vnd Newgard.
7. Treffen bey Wollin vnd Doͤmitz.
Es iſt woll ein Treffen zwiſchen den Schwediſchen vnd Kaͤyſerlichen bey Wollin vorgegangen/ dahin die Kaͤyſerliche vnter dem Feldmarſchall Marazin gegangen waren/ etlichem new angekommenen Schwediſchem Volcke vorzuwarten.
Aber er hat bey wenigem Volcke mehr Widerſtand gefunden/ als er vermeinet/ vnd ſein Volck hat ſich in groſſer Confuſion wieder zuruͤcke nach Golnow begeben.
Aber die Victory/ ſo General Banier wieder die Saͤchſiſche bey Doͤmitz an der Elbe erhielt/ hette mehr auff ſich/ geſtalt Er nach erhaltung des Feldes ſich wieder uͤber die Elbe machete/ vnd ſeines gefallens waltete.
Hierauff ward Don Felix ein Spanier gegen den Winter mit einem gantzen Regiment in das arme/ verbrandte Pyritz geleget/ vnd fieng auff Don Capua art an/ da kein Geld/ das er in groſſen Summen foderte/ mehr zuerzwingen war/ ſich an die Kuͤhe zu machen/ vnd das Korn anzuſprechen/ da jhme dañ hundert Stuͤcke Viehes/ vñ vierhundert Scheffel Korn/ ſeinem Anſchlage nach/ noch bey weitem nicht auff eine Woche reichen wolten.
Da er endlich naher Gartz abgefordert ward/ muſten die Pyritziſchen nicht alleine jhme dahin/ ſondern auch Obriſtẽ Winſen/ Geldt bald zur Contribution/ bald zu Verehrungen auffbringen.
Die Schwediſchen zwar haben einen Anſchlag ein mahl auff die Gartziſche Bruͤcke gehabt/ vnd etwas davon abgebrand/ aber gleichwol nichts weiters ausrichten koͤnnen.
8. Wunderzeichen der Natur.
An wunderlichen Zeichen hat es dis Jahr auch nicht gefehlet.
Dann jm Auguſto ſind zweymahl wunderliche Regenbogen vber einander/ auch einmahl ein Regenbogen des Monden geſehen/ darauff der Mond des folgenden Tages ſo tunckel auffgieng/ das er bey zwo Stunden/ als wen er verfinſtert were/ geſtanden.
Noch einmahl hat ſich dis Jahr ein Regenbogen des Monden blicken laſſen/ vnd zwar eben zu der zeit/ da Gartz von den Kaͤyſerlichen mit liſt erobert iſt.
Auch habens viele glaubwuͤrdigt Leute bejahet/ das ein fewrig Spectrum die Stadt Stetin jm December durch geflohen.
Auff der Vorſtadt fuͤr Stetin hat ein Soldaten Weib ein Kind/ ſo ein Maͤgdlein geweſen/ geboren/ ſo ein gekreuſet Haar/ vnd gleichſam einen herabhangenden Flor von Fleiſch gehabt/ vnd ſolches Kind hat Achttage gelebet.
Man weis auch/ das dem Swbenhitzer in der Fuͤrſtlichen Cantzley ein Apoſtema auff gebrechen/ daraus eine rechte Schweinespote gezogen iſt.
Jm gleichen das aus einem Schorſtein in der Frawenſtraſſen zu Stetin/ ein Bienenſchwarm ausgenom̃en/ der drin bey drey Jahr geſeſſen/ vnd man hat wol ein achtentheil Honig davon gemacht.
Jn S.
Marien Kirche zu Stetin fiel ein gantz ſtuͤcke vom Gewelb/ vmb Glock fuͤnfe des Morgends/ mit einem groſſen gepreſſel ein/ welches viele/ ob wol naturliche Vrſachen verhanden/ fuͤr ein boͤß Zeichen hielten.
Sonſten iſt ein harter Winter geweſen/ der noch vmb Oſtern/ vnd Pfingſten zimlich angehalten/ das es noch zu der zeit Eys gefroren/ vnd man hat noch vmb Oſtern von dem alten Eyſe in den Bruͤchen gefunden/ alſo das man drauff gehen koͤnnen.
Dieſes Jahr ſtirbt D. Elias Pauli/ ein tieffgelarter Juriſt/ welcher erſtlich die Advocatur in den Fuͤrſtlichen Hoff- Gerichten gefuhret/ hernach ſich im Scoͤppenſtuel zu Stetin bedienet gemachet/ folgends als er in den Rath daſelbſt erkohren war/ den Gradum Doctoris zu Franckfurt an der Oder angenommen/ vnd drauff nicht allein den Syndicat der Stetiniſchen Landſchafft vnd der Stadt Stetin gefuͤhret/ ſondern auch als ein vornehmer beſtalter Raht/ dem Koͤnige aus Schweden/ Guſtavo Adolpho dem groſſen/ vnd vielen anderen Fuͤrſten vnd Herren auff gewartet hat.
Beywelchen ſeinen hohen Emptern er auch ſeine wiederwertige gehabt/ welche er doch tapffer zuhintertreiben gewuſt/ vnd dannenher/ als einmahl wider jhn/ als er ſich des Syndicats der Stadt Stetin begeben/ ein Pasquil auff dem Rahthauſe gefunden ward/ hat er ſolches nehmen/ vnd durch den Scharffrichter offentlich auff dem Marckt verbrennen laſſen/ vnd alſo einen vnverruͤcketen Ruhm mit ſich in die Gruben genommen.
Nach jhm bedienet mit ſonderem Ruhm den Syndicat der Stadt von Anno mdcxxxj. D. Michael Raſchius/ von Stetin buͤrtig/ D. Clementis Michaelis Buͤrgermeiſter Eydam/ zu welcher dignitaͤt er aus dẽ Schoͤppenſtuel erhoben ward.
Der Stetiniſchen Landſchafft Syndicat aber ward D. Eliæ Pauli Eydam/ D. Ambroſio Hiltebrand anvertrawet/ den jhn doch nur/ eben wie auch ſein Sutceſſor D. Johann Meyer eine geringe zeit bedienet/ weil ſie beyderſeyts bald die Welt geſegnet haben/ vnd nach jhnen iſt zu ſolchem Land Syndicat/ Joachimus Hammermeiſter angenommen vnd beſtellet worden.
Auch dancket der Welt ab Jacobus Froſt/ Cammer Raht vnd Archivarius/ ein ſehr werther Mann im Lande/ deme er auch bis in ſeinem Todt mit fertigen expeditionen nuͤtzlich gedienet.
Jmgleichen ſtirbt Alexander von Rammin/ Fuͤrſtlicher Referendarius.
Otto von Wedel auff Sarratzky Erbgeſeſſen/ iſt bey Vetingsdorff/ nach dem er von Stetin/ da er ſeine Wolle verkauffet/ zu ruͤcke kommen/ von etlichen Schwediſchen Soldaten vberfallen/ vnd toͤdlich verwundet/ vnd hat endlich gar das Leben eingeduͤſſet.
9.
Es ſterben D. Elias Pauli/ Jacobus Froſt/ Alex. von Rammin Otto von/ Wedel.
Auch die Fuͤrſtliche Witwe von Wollin/ geborne aus Chur Saͤchſiſchem Hauſe/ die ſich nach Jhres Herren Hertzog Frantzen todte/ meiſtentheils zu Stetin auffhielt/ wolte die folgende betruͤbte zeit nicht abwarten/ ſondern ſtarb eben zu der zeit/ da ſie mit beſtuͤrtzetem betruͤbtem gemuͤthe vernam/ das jhre Bruder der Churfuͤrſte von Sachſen mit der Cron Schweden/ mit der er biß daher im Bund geſtanden war/ nach gemachetem Prager ſchluß/ in die Haar gerieth.
10.
Die F. Witbe von Wollin ſtirbt.
11. Was auſſer Landes geſchehen.
Schenkenſchantz wird von den Spaniern vberfallen vnd eingenommen/ wie auch Wuͤrtzburg/ folgende/ Nuͤrnberg/ Wurmbs/ Kaͤyſerslauttern/ Philipsburg/ Coburg vnd Speyer von den Kaͤyſerlichen.
Trier im gleichen wird von den Spanier vbermeiſtert/ vnd der Churfuͤrſt gefangen.
Der Krieg zwiſchen Spanien vnd Franckreich gehet an/ druͤber doch alsfort die anſehnliche Spaniſche Schiff Armee durch Vngewitter zu grunde gegangen/ vnd die Paͤſſe in Pundten von den Frantzoſen ein genommen ſind.
Hertzog Friedrich Julius von Wuͤrtenberg ſtirbt zu Strasburg.
Der Fried zwiſchen Polen vnd in Schweden iſt gentzlich geſchloſſen.
Jn dieſem Jahr haben wir auch die Holſteiniſche Legaten/ ſo bey dem Großfuͤrſten in der Mußkow/ wegen einer newen Handlung auff der Volga/ biß in das Caſpiſche Meer/ vnd alſo in Perſiam vnd die Morgenlaͤnder/ audientz gehabt/ durch Stetin anheimb ſich begeben geſehen/ welche ſtatliche Hoffnung wegen eines grosſen Nutzens/ ſo den Laͤndern/ die am Balthiſchen Meere gelegen/ vnd allen vmliegenden/ aus dieſer newen Fahrt zuwachſen kan/ jedermanne gemachet.
Jn dieſem Jahr werden zwiſchen Kaͤyſ. May. vnd Churfuͤrſten aus Sachſen an einem/ vnd den Schwediſchen am andern theil/ Friedenshandlungen gepflogen.
Weil aber dieſelbe zu keinen Schluß gelingen wolten/ hat man ſich auff beyden ſeyten den Krieg fortzuſetzen reſolvieret.
Alſo hat ſich der Kaͤyſerliche Feldmarſchall Hatzfeld mit einer ſtarcken Armee nach der Elbe zum Churfuͤrſten erhoben.
Den Schwediſchen aber iſt General Wrangel mit einer newen Macht von vj. tauſend Mann aus den Preuſſiſchen Guarniſonen zukommen/ vnd General Banier lies ſich vnvermutlich an der Elbe hinauff/ nam Havelbergk ein/ ſetzete bey Sandaw folgendes hinuͤber/ wendete ſich von dannen ins Stiffs Magdeburg/ gieng bey Kalbe vber die Elbe/ eroberte Barby mit ſturmender Hand/ vnd fiel folgendes ins Stifft Halberſtadt/ Graffſchafft Mansfeld/ vnd endlich Thuͤringen vnd Meiſſen ein/ bemaͤchtigete ſich Naumburg vnd anderer Orter.
Folgendes nahete er ſich an Luͤnenburg/ vbereilete ſolche Stadt/ vnd conjungierete ſich zugleich mit General Lesle.
Vnterdes bemaͤchtigeten ſich die Kaͤyſer- vnd Sachſiſche Havelberg vnd Werben/ vnd giengen jmmer weiter nach der Marck vnd Pommern.
ANNUS 1636. 1. Die Friedens- Handlungen zwiſchen Churſachſen in des Kaͤyſers vnd ſeinem Nahmen vnd den Schweden zerſchlagen/ vnd der Krieg gehet auffs newe mit macht an.
2. General Wrangel nimbt bey Gartz/ die Marwiziſche Schantz ein/ daentgegen bricht Marazen in die Newmarck vnd Hinter Pom̃ern ein.
General Wrangel aber machcte ſich mit ſeiner vnd etlichen von der Banieriſchen Armee hinterlaſſenen Trouppen an Gartz/ vnd ehe der Kaͤyſerliche Succurs von vier Saͤchſiſchen Regimentern vnter Obriſten Winſen ankam/ ſetzete der General Major Drummunt/ mit der vortrabenden Wrangeliſchen Armee/ vber die Oder/ fiel die Marwitziſche Schantz vor Gartz an/ vnd uͤbermeiſterte ſie.
Druͤber ward die wolerbawete zierliche Stadtmawer vnd Thor der Stadt Greiffenhagen vorlengſt dem Oderſtrom eingeriſſen/ vnd alſo die Stadt gleichſam zu einem offenen Flecken gemacht/ nichts geachtet/ das ein Rhat vnd Gemeine zum hefftigſten dawieder gebeten/ der Landsfuͤrſt auch ſelbſt durch ſeine Rhaͤte bey dem Koͤniglichen Legato intercedendo ſich angegeben/ mit dem Vorwenden/ es were gantz Pommern/ vnd inſonderheit der Stadt Stetin/ vmb erhaltung des Oderſtroms/ vnd occupierten Marwitziſchen Schantz zum hoͤchſten dran gelegen/ das ſolche Mawren an der ſeiten des Waſſers niedergeriſſen/ vnd dargegen uͤber dem Oderſtrome eine Schantze geleget wuͤrde.
Darnach gieng die gantze Macht in die Newmarck/ vnd ob ſie wol in Koͤnigsberg bey zweyhundert einbuͤſſeten/ welche von den Saͤchſiſchen allda uͤberfallen waren/ ſo brachten ſie dennoch obgemelte vier Regimenter dahin/ daß ſie ſich wendeten/ vnd uͤber Cuͤſtrin giengen.
Bald drauff gieng im Aprili der Kaͤyſerliche Feldtwachtmeiſter Marazin mit ſeiner gantzen Armee wieder uͤber die Oder/ brachte den General Major Drummund dahin/ das er weichen muſte/ thate einen verſuch/ doch vergeblich/ an Greyffen hagen/ nam ſein Hauptquartier in Pyritz/ vnd hernach zu Cremzow/ logierete ſeine xv.
Regimenter vmb ſich her/ vnd ließ offtermahln Partheyen/ durch die Graffſchafft Maſſow/ vnd Newgard/ biß an das Stifft hinan gehen.
Druͤber giengen viele ſchoͤne Doͤrffer vnd Schloͤſſer/ vnd vnterandern der Kuͤſſowiſche Ritterſitz Megaw im Fewr auff.
Da ward nun alles vollends zugleichverderbet.
Was auffm Lande gewachſen war/ ward abgewiedet/ vnd in den Staͤdten ward es den Leuten ſo ſaur gemacht/ das manniger in vier Wochen mit zweyhundert gulden nicht zureichen konte/ vñ druͤber vor Kummer in Kranckheit gerathen/ vnd dahin gefallen iſt.
Druͤber ließ ſich auch gemelter Kaͤyſerlicher Feldtwachtmeiſter vernehmen/ dz er Befehl hette/ nicht allein den Vnterhalt fuͤr ſeine Armee/ ſondern auch die betagete/ vnd aus dem Pragiſchen Friedensſchlus herruͤhrende Terminen des Roͤmerzuges zuerfodern.
Vmb dieſe Zeit wurden an den beyden groſſen Liechtern des Himels/ eben in den heiligen Pfingſtagen/ in vnd vmb Pyritz faſt vnerhoͤrete Wunderzeichen von glaubwuͤrdigen Leuten geſehen/ dadurch GOtt zweiffelsohne etwas ſonderliches hat vorbilden wollen.
Das Erſte iſt/ wie es der Schultze zu Brieſen/ nebenſt andern Kriegs Officierern/ geſehen/ auff den Abend an dem Mondẽ/ den vj. Julij/ entſtanden.
Derſelbe zeigete ſich erſtlich Kohlſchwartz/ doch dz allgemach ein klarer Stern ſich mitten im Centro blicken ließ.
Hernach zog ſich ein roter Boge vnter dem ſchwartzen Monden zuſamen/ vnd er ſelbſt ward dadurch roth vnd Fewrig.
Gemelter Fewriger Boge gieng drauff voneinander/ vnd die Theile davon zogen ſich an jeder ſeiten des Monden in die hoͤhe/ vnd verwandelten ſich in Bilder/ drunter dz eine/ als ein roter Lewe/ gegen Mitternacht/ dz/ ander als ein fewriger Menſch/ gegen Mittag ſtand/ vnd auff einander aligemach drungen/ vnd uͤber dem Monden hin/ jener mit den fordern Pfoten/ dieſer mit der Hand ſo hart zuſamen ſtieſſen/ das ſie wieder zuruͤcke pralleten.
Drauff ward der Mañ gegen Mittag zum Todtenkopffe/ vnd als derſelbe vergangen/ hat ſich ein klein Menſchenbild zwiſchen dem Lewen vnd Monden gefunden/ welches mit einer Ruthen dem Mond gewincket/ vñ drauff ſich vnter des Lewen Fuͤſſe todt niedergeſtrecket.
Der Lewe aber hat ſich in einen Tuͤrckenkopf verwandelt.
Hiervergiengen die Bilder alle/ vnd der Mond ſtand wieder ſchwartz/ druͤber erſchien ein roth Creutz mit ſchwartzen Scheiben auff allen vier Ecken.
Vnter jhme aber/ nach deme das Creutz vergangen/ entſtand eine fewrige Roͤhte/ darinnen gleichſam eine menge Volcks mit auffgehabenen Haͤnden geſehen ward/ vnd darauff hat der Mond ſeine natuͤrliche Farbe widerbekommen.
Die dieſer Zeichen etwas genawer betrachten/ meinen/ es ſey allbereits erfuͤllet.
Denn freylich ſtand das Land/ daß durch den Mond vorgebildet iſt/ inſonderheit vmb Pyritz/ da die Zeichen geſehen ſind/ vmb die Zeit/ da ſie erſchienen/ mit etnem ſchwartzen Trawrkleide uͤberzogen:
Hernach ließ ſich ein kleiner Stern blicken/ als die Kaͤyſerliche Voͤlcker bey Schweet wieder uͤber die Oder giengen/ vnd den Leuten etwas Lufft vnd Liecht gaben/ jhr uͤbriges auff dem Acker einzuerndten.
Hernach zogen ſich alle blutduͤrſtige Kriegesheere/ durch die rothe Bogen vnter dem Monden bedeutet/ zuſamen.
Folgends ſtieß der Mitternaͤchtiſche Schwediſche Lewe auff den Mittaͤgigen Monarchen bey Witſtock zuſamen/ das ſie es beyde wol fuͤhleten.
Der Mann aber gegen Mittag/ nemlich der Kaͤyſer/ ward zum Todtenkopff/ vnd ſtarb.
Auch vnſer frommer Lands fuͤrſte/ der auch wol ein Potentat/ aber kleiner/ als der Roͤmiſche Kaͤyſer war/ drewete mit ſeiner Kranckheit/ die Jhn nach des Kaͤyſers todt uͤberfiel/ dem Lande/ als mit einer Ruthen/ vnd legete ſich todt zu des Lewen Fuͤſſen.
Der Tuͤrckenkopff hat ſich hernach auch in den Barbariſchen Voͤlckern blicken laſſen/ die Freund vnd Feind gleich geachtet.
Es ward das Land wieder ſchwartz/ bekam auch ein Fewerroth Creutz mit ſchwartzen Ecken/ da die gantze Macht/ ſo in Teutſchland bißher ſich gehalten/ auff das arme Land zugieng.
Vnd das Volck in der fewrigen Roͤthe/ was bedeutet es wol anders/ als die arme Pommern/ die in dieſer Gluth biß uͤber die Ohren ſtecken?
GOtt wird aber dem Monden ſeine natuͤrliche Farbe/ vnd dem Lande ſeine alte Ruhe in Gnaden wiederumb verleihen.
Dieſes iſt das erſte Zeichen am Pfingſt Montag am Monden zu Pyritz geſehen.
3. Vnerhoͤrete Wunderzeichen zu Pyritz vnd ſonſten.
Das Ander/ ſo folgendes Tages eine glaubwuͤrdige/ mir wegen jhrer from- vnd auffrichtigkeit wol bekante Matron/ nebenſt einer anderen Frawen/ jhrer Dienerin/ vmb Glock ix. zu Abends in acht genommen/ iſt nicht weniger wunderſam.
Denn es gieng durch den Mond/ ſo etwas tunckel ſtand/ erſtlich ein ſchwartzer/ hernach ein Fewerrohter Balcke.
Drauff fand ſich ein ſchwartzer Reuter von Abend gegen Morgen mit einem Schwerd in dem Monden/ der ſich hat/ wider einen feindlichen Angrieff/ der jhm auſſer dem Monden begegnet/ wehren muͤſſen.
Folgends brandte es im Monden/ wie eine Stadt/ mit einem viereckigten Thurn/ vnd kamen drauff vnterſchiedliche gar kennliche Bilder hinein/ als ein Polackenkopff/ ein Muͤnchkopff/ ein Todtenkopff/ widerumb ein Polacken vnd ein Muͤnchkopff/ vnd endlich ein natuͤrlicher doppelter Adler/ mit ausgeſpreiteten Fluͤgeln/ ſo eigentlich/ als man Jhn mahlen kan.
Drauff lieff der Mond wieder vnter die Wolcken.
Es ſcheinet/ die bedeutung komme vns taͤglich/ vnd wachſe vns gleichſahm in die hand/ vnd ſey auch in den erſten ſtuͤcken ſchon erfuͤllet.
Des Mitwochs nach den Pfingſten/ vnd alſo den achten Junij/ hat der Prœpoſitus vnd Paſtor zu Pyritz ſelbſt/ M.
Lucas Schramme/ nebenſt noch einem Paſtoren in Groſſem Riſch/ Sam. Schening/ dem Fuͤrſtlichen Rentmeiſter Chriſtiano Voygt/ vnd dem Kuͤſter Paul Necker/ vnd jhren ſaͤmptlichen Haußmuͤttern/ an der Sonnen ein ſehr merckliches geſehen.
Die Sonne ſtand erſtlich/ bey hellem/ klaren/ vngewoͤlcketen Wetter/ wie ein geronnen blut/ das man ohne blendung der augen hinein ſehen koͤnte/ vnd ein ſchwartzer/ hernach auch ein Fewriger runder Fleck/ groͤſſer als die Sonne anzuſehen/ gieng vnd ſprang vmb vnd in die Sonne.
Dieſelbe ward drauff von dem fewrigen Flecken/ der ſich dafuͤr legete/ gantz flammig/ vnd breitete brennende helle Stralen/ recht als mit einer Lohe vnd Flammen/ weit von ſich.
Hernach zogen ſich etliche Flecken in der Sonnen/ die wieder truͤbe ſtand/ in ein ſchwartz Creutz zuſamen/ das von vnten auff durch der Sonnen Corper oben hinaus gieng.
Folgends gieng zweymahl nach einander ein eigentlicher Todtenkopff durch die Sonne/ von vnten biß oben hinaus.
Drauff folgete ein Mans geſichte/ daß von der vorigen ſchwartztunckeln Wolcke/ die droben vmb die Sonne huͤpffete/ als mit einem Hute bedecket ward/ vnd vnter ſich von der Sonnenſtralen/ die ſie von ſich warff/ vnd druͤber ſich faſt herunter bewegete/ natuͤrliche Menſchen Schultern mit einem ſchrecklichen Spectakel empfleng.
Als dieſes vorgieng/ ließ ſich in der Sonnen ſehen ein ſehr liebliches froͤliches Mannesbild/ welches von Mitternacht gegen Abend gieng/ da doch die vorige Bilder alle ſich von vnten an in der Sonnen in die hoͤhe begeben/ vnd endlich verloſchen ſind.
Die Sonne darauff ward wieder fewrig vnd ſchrecklich anzuſehen/ vnd gieng damit nach drey Stunden vnter/ vnd warff eine fewrige Stral von ſich im vntergehen/ die ſich vnten in eine Gabel getheilet hat.
Wer dieſe Zeichen in den Wind ſchleget/ hat warlich kein Menſchen/ Jch geſchweige ein Chriſten Hertze in ſeinem Leibe.
Gott wende alles Vngluͤck/ vñ gebe ein ſtandhafftiges Hertze/ das zu ertragen/ was wir vmb ſeines Nahmens Willen ſchuldig ſein zu leiden.
Sonſten ſind fuͤnff Wochen vorher von etlichen in Pyritz/ vnd namentlich von dem Rectore daſelbſt/ Paulo Blindovio/ vnd Joachimo Sieferten/ geweſenem Cantore/ gantze vnd halbe Carthaunen in der Lufft mit einem Rauch vnd Dampff/ der aus dem Zundloch vnd forne außgieng/ geſehen worden.
Vngefehr/ meine Jch/ laſſe die Natur ſolche Zeichen nicht von ſich/ wo ſie nicht Gott ſelbſt in Jhr formieret.
Es hat auch das Wetter zu Coͤßlin faſt ebener maſſen/ wie fuͤr etlichen Jahren in Stargard/ zur Kirchen eingeſchlagen.
Denn vmb den Mittag/ eben da man hat wollen zur Betſtund gehen/ iſt ein groſſer Donnerſchlag durch den Glockthurn gegangen/ doch alſo/ das kein Menſch befinden moͤgen/ wodurch er gegangen.
Nichtes deſtoweniger hat er den eyſern Dratt in der ſchlagenden Vhr vom Hammer biß vnten an das Vhrwerck/ da er mit einem leinen Band angebunden war/ zerſchmoltzen/ vnd den Band/ wie auch das gantze Vhrwerck vnverſehret/ in viele kleine ſtuͤcklein zermalmet/ auch etliche Seſſel in dem Rahtſtuel vnter der Vhr verletzet/ vnd etliche geſchnitzete Bilder im Geſtuͤlte entweder gar herunter geſchlagen/ oder verſtuͤmmelt/ vnd inſonderheit der Juſtitien die Wage aus der einen/ vnd das Schwert aus der andern hand geſchlagen.
Am Seyger ſind etliche guͤldene Ziffer vnd Nahmen außgeleſchet.
An der Orgel/ ſo druͤber gebawet iſt/ hat man gar nichts verletzet geſehen/ außgenommen/ das man Fewer Funcken drauff gefunden/ vnd doch nicht abſinnen koͤnnen/ wie ſolches dahin gekommen iſt.
Etliche hielten es auch fuͤr Ominos, vnd ein boͤß Zeichen frembder Gaͤſte/ das etliche wilde Rephuener in Stetin fliehen kamen/ vnd in der Breitenſtraſſe/ vnd ſonſten/ von den Leuten auffgegriffen wurden.
Auch war es faſt ein vngewoͤhnliches/ das man in Stetin den letzten Aprilis am Himel ein groß Nordenfluß/ wie man alſo die Chaſmata nennet/ vnd drunter uͤber der Stadt ein weiß Creutz geſehen; wie auch das in eines vornehmen von Adel C. B. Hauſe/ im November/ in einem Gemache xij. Perſonen/ vnd drunter zwey von des Edelmans Kindern/ vnd ſeine vnd ſeines Prieſters Haußfraw fuͤr todt niedergefallen/ vnd etliche Stunden alſo gelegen ſeyn/ vnd endlich ſich wieder erholet haben.
Auch iſt ein groſſer Kennlicher Reuter mit etlichen Hunden am Stricke zu Nachte von etlichen Bawr Maͤgden in der Lufft mit groſſem Schrecken geſehen.
4. General Marazin erobert Stargard/ gehet aber bald wider bey Schweet uͤber die Oder zuruͤcke.
Als nun General Marazin ſich im Pyritziſchen Ort mit ſeinem Volck befand/ hat er endlich ſich an Stargard gemachet/ vnd dasſelbige jm vierdten Sturm erobert/ druber Obriſte Skytte auff Schwediſcher Seyten/ vnd andere Officierer geblieben/ vnd was von Soldaten nicht niedergemacht/ gefangen genommen iſt.
Hernach hielt er Randevous jm Pyritziſchen Crayß/ gieng nach der Compterey/ vnd von dannen vollend bey Schweet vber die Oder.
Lies hinter ſich Don Felix zu Gartz/ Obriſten Roſtock zu Schweet/ Mureni zu Stargard.
Der Obriſte Wachtmeiſter Milatz vom jungen Borgſtorſiſchen Regiment/ kam auch auffs newe mit einer Companey Reuter zu Pyritzan/ vnd legte ſolche Order auff/ dz er daſelbſt einen Sammel- Platz anſchlagen/ vnd eine Squadron completieren ſolte/ auff welche er nebenſt ſeiner verpflegung ſechs tauſend Reichsthaler/ vñ zum vnterpfand dz Dorff Marien Werder/ der Stadt Pyritz zuſtendig/ forderte/ welches mit ſeines Obriſten Guͤtern grentzete.
Als nun der Schwediſche Feldmarſchall Wrangel vermerckete/ das der gemelte Obriſte Milatz mit ſeiner gantzen Trouppe in Pyritz log/ lies er zwo Compagnien vnter Ritmeiſter Arends Sohn auff jhn zugehen.
Derſelbe hette des vorigen Tages Order bekommen/ auff zubrechen.
Aber da er ſich wegen der geforderten Gelder/ die jhme von dem Adel verſchrieben worden/ des Morgends auff hielt/ vnd eben Mittagmahl hielt/ kamen die auscommendierte Reuter der Schweden an/ uͤberfielen jhn/ vnd nahmen jhn mit den ſeinigen gefangen/ dabey abermahl faſt die gantze Stadt gepluͤndert ward/ in dem ſie das/ was dem Feinde zuſtendig/ vnd jhnen ſonſt beliebend war/ hinausfuͤhreten.
5. Eine groſſe Macht nahet ſich
Marazin nahete ſich vnterdes/ mit dem Churfuͤrſten von Sachſen vnd General Hatzfeld ſich zu conjungieren/ vnd war alles mit einem groſſem Heer in der Marck/ vnd in vnd vmb Paſewalck vberſchwem̃et.
Es meinete jederman/ nun wuͤrde es Pommern recht gelten/ vnd alles vber vnd vbergehen/ inſonderheit weil Magdeburg nunmenhr ſchon in der Churſaͤchſiſchen Haͤnden beſtand.
Zu der zeit lag zu Paſewalck/ das ſonſten jederman als Neutral offen ſtand/ ein Obriſter Leutenant von den Schwediſchen/ vnd weil er die Wacht nicht wol beſtellet/ ward er von den Maraziniſchen in groſſer ſtille vbereilet.
Denn ſie brachen durch die Ziegel vnd Thore/ vnd erſchlugen/ wer nicht mit der Flucht davon kam.
Dabey muͤſten die armen Buͤrger ſich auch wol leiden/ als die nicht allein gar ausgepluͤndert/ ſondern jhrer etliche auch toͤdlich verwundet/ vnd geſchlagen wurden.
Vnter andern iſt zu beklagen/ das der Kunſtreiche Orgelbawer/ Paul Ludeman/ Buͤrger vnd Gerichtsverwanter zu Paſewalck/ der viele Kirchen in dieſem vnd vmbliegenden Laͤndern mit ſeiner ſchoͤner Arbeit ausgezieret hat/ mit einer Kugel/ da er ſich an einem Orte verkrochen/ in der Hufft getroffen/ vnd nach groſſen ſchmertzen/ als jhn die Artzte nicht wieder zu rechte bringen koͤnten/ die Welt geſegnet hat.
an Pommern/ aber die Wuſtocker Schlacht verhindert den feindlichen Einfall.
Nach dieſem zogen die Armeen von beyden ſeiten zuſamen/ vñ traffen endlich in einer harten Feldſchlacht bey Witſtock in der Marck/ da denn die Kaͤyſerl. vnd Churſachſiſche vnterlagen/ vnd den Platz reumen muͤſten.
Dieſes iſt ein ſcharffes treffen geweſt/ vnd hat ſo viel gewircket/ dz die Schwediſche Generalen/ Johan Banier vnd Leßle/ ſo die Victori durch Gottes ſonderbahren beyſtand erworben/ ſich folgends der Schantze bey Werben auffs newe bemechtigten/ Erfurt/ vnd viele andere Orter in jhre gewalt brachten/ vñ nach dem ſie einen Verſuch an Leypzig gethan/ jhre Volck theils in Weſtphalen/ theils in Meiſſen zu Torgaw verlegeten.
Feldmarſchall Wrangel/ der ſich in den Oſtern Frewlein Amalia/ aus Naſſow gebohren/ zu Stetin hette beylegen laſſen/ machete ſich an Schwedt/ zu verſuchen/ wie ſich Obriſter Roſtock/ der mit einer ſtarcken Beſatzung dahin geleget war/ comportieren wuͤrde.
Brachte auch alsfort ein Schrecken in die Feinde/ das ſie des nachtes alle Wercke verloffen/ vnd ſich in Schwediſche Gewalt vbergaben.
Folgends nam er ſeinen March auff Gartz zuruͤcke/ da Don Felix commendierte/ vnd drachte ſolchen Platz durch einen Accord in ſeine gewalt.
Stargard war zuvor gutwillig quitieret.
Drumb gieng er drauff hoͤher biß an Franckfurt an die Oder hinauff/ vnd bemechtigete ſich ſolcher Stadt.
Vnd ob er wol auch einen Verſuch an Luſtrin/ vnd folgendes an Drieſen thate/ vnd an jene Feſtung mit abſtechung der Oder/ an dieſe mit einer zweyfachen blockquierung ſich bewarb/ ſo wolte dennoch der effect nicht drauff folgen.
6. General Wrangel bemaͤchtiget
ſich Schweet/ Gartz/ Stargard vnd Franckfurt an der Oder.
Sonſten iſt zu aus gang dieſes Jahres Hertzog Frantz zu Sachſen/ Engern vnd Weſtphalen/ welcher Philip Julij Witwen geheuratet/ vnd nach dero todte wegen zehentauſend Reichsthaler/ ſo er aus der Stetiniſchen Regierung an ſchuld zufordern hette/ vnd nunmehr auff das Ackerwerck Sondershegen/ ſo jhm da fuͤr hypotheſieret war/ nicht ſehẽ/ ſondern entweder bahre bezahlung/ oder ander weit genugſame verſicherung an ſeiner Gemahlinne geweſen Leibgedinge vrgierete/ vnd deswegen beweg- vnd nachdenckliche Schreiben an den Landsfuͤrſten abgehen ließ/ mit darlegung der Summ contentieret/ vnd alſo Barth wiedervmb in ſeines rechten Herren Hand gedracht worden.
7. Barth kombt wieder an den Fuͤrſten.
8. Es ſterben Albrecht Wakenitz/ Wilhelm Kleiſt/ Chriſtoff Zaſtrow/ D. David Herlicius/
Jn dieſem Jahr iſt Albrecht Wakenitz/ Erbgeſeſſen in Clevenow/ ein gottſehliger/ frommer/ hochverſtendiger/ vnd wolverdieneter Patriot jm lxxviij. Jahr ſeines Alteregeſtorben.
Er iſt erſtlich zum Archivario zu Wolgaſt beſtellet geweſen/ hernach hat er Rahtsbeſtellung angenommen/ vndhat ſich auff vnterſchiedliche Reichstage mit ſonderer guter eſpedition gebrauchen laſſen.
Er hat auch ſeine Geſchickligkeit auff der Academi zu Greiffswald vielfeltig erwieſen/ vnd nicht allein in vielfeltigen Actibus/ wenn Er in der Fuͤrſten Nahmen abgeordnet war/ ſeine Wolredenheit dargethan/ ſondern auch eine zeitlang die ſtudierende Jugend ſelbſt gelehret.
Endlich iſt er zum Landraht/ vnd dabeneben zum Cantoren des Thum Capittels zu Cammin beſtellet/ vnd hat im Teſtament/ ſo er vor ſeinem Todte gemachet/ die beyde tauſend Guͤlden/ ſo ſein Bruder Jurgen Wakenitz fuͤr nothduͤrftige Studenten in ſeinem Letzten beſcheiden/ ſo weit vermehret/ das ſechstauſend Guͤlden daraus geworden/ davon ſechs Stipendiaten/ ſo Kirchen vnd Schulen ins kuͤnfftige dienen koͤnnen/ ſollen gehalten werden.
Auch hat er die Biblioteck zu Greiffs wald bedacht/ vnd in vielen andern Dingen ſeine rhuͤmliche pietaͤt blicken laſſen/ vnd iſt inſonderheit wegen der Griechiſchen Sprache ſehr beruͤmbt geweſen/ die er aus dem Grunde verſtanden.
Welches Jch jhme zum Rhumb/ anderen aber zum Exempel/ hieher habe ſetzen wollen.
Es hat auch der Welt durch einen klaͤglichen fall abgedancket Wilhelm Kleiſt/ Decanus des Thumb Capittels zu Cammin/ geweſener Fuͤrſtlicher Stetiniſcher geheimbter Rhat vnd Cantzler/ ein frommer/ Gottsfuͤrchtiger/ wolthaͤtiger Mann.
Wie auch Hans von Billerbeke/ Land Rhat/ vnd Hoffgerichts Verwalter/ vnd des Thumb Capittels Vicedominus/ vñ dañ Chriſtoff von Zaſtrow/ auch Hoffgerichts Verwalter vnd Vicedominus des Thumb Capittels zu Cammin/ ein junger Mann von xliij. Jahren.
Auch ſtirbt zu Stargard/ eben an dem Tage/ da Luͤnenburg in der Schweden haͤnde kam/ im lxxix. Jahr ſeines Alters der hocherfarne Medicus vnd Aſtrologus/ Doctor David Herlicius/ deſſen Calendaria/ vnd andere Schrifften in gantz Europa bekand vnd beruͤmbt ſeyn.
Er iſt anfaͤnglich Con Rector in der Schulen zu Guͤſtrow/ hernach Phyſicus zu Prentzlow/ vnd folgends zu Ancklam geweſen/ von dannen/ als er wegen ſeiner Calender inſonderheit beruͤhmet ward/ hat Jhn Hertzog Ernſt Ludewig zur Mathematiſchen Profeſſion nach Greiffswald beruffen.
Daſelbſt hat Er etliche Jahr mit ſonderem Lobe zugebracht/ vnnd drauff ſich zu Stargard haͤußlich geſetzet/ vnd fuͤr einen Stadt Medicum beſtellen laſſen.
Von dannen iſt er naher Luͤbeck beruffen/ vnd hat ſich nach acht Jahren endlich wiederumb bey zimlichem Alter in Pommern naher Stargard begeben/ vnd allda ſein Leben in rhuͤmlicher devotion/ vnd Chriſtlichen Tugenden zugebracht.
Worbey Er deñ auch den Grim̃ dieſer vnebenen Zeiten hat erfahren muͤſſen/ maſſen Er in dem Stargardiſchen Brande nicht alleine ſeine tewrbahre Biblioteck vnd andere koſtbahre Sachen zugeſetzet/ ſondern auch ſeine Calendariographiam/ die Er in etlichen groſſen Tomis gefaſſet/ verlohren hat.
Dieſes vornehmen Mannes Leben vnd Wolfhart hat vnſer D. Laurentius Eichſtadius weitleufftig beſchrieben/ da mans mit mehren leſen kan.
Auch ſterben dieſes Jahr Wolffgang Lochman/ ein vornehmer Buͤrger vnd Kauff man/ von acht vnd achtzig Jahren/ Paul Kuͤſel von lxxv. Jahren/ Johan Fuchs von lxx. Jahren/ Jochim Newman von acht vnd ſiebenzig Jahren/ der Alte Bereiter Benedictus Rambow/ auch Peter Nudow der Elter:
Noch ſind zwey alte Maͤnner allhie geſtorben/ als Ortman ein Schopenbrawer von fuͤnff vnd neunzig Jahren/ vnd Vrban ein Boͤtticher von acht vnd achzig Jahren/ welche beyde im hohen Alter in jhrem Witbenſtand geheurathet/ vnd etliche Kinder gezeuget/ jener zwar im ſechs vnd ſiebenzigſten/ dieſer im lxvj. Jahr.
Wolffgang Lochman/ vnd andere.
30. Septemb. 25. Novemb.
9. Der Thurn zu St. Jacob in Stetin wird hoͤ-
Jm Herbſt dieſes Jahres iſt der Thurn an St. Jacobs Kirche/ weil er breſthafftig war/ etliche Schuh hoͤher ausgebawet/ vnd ein verguͤldeter Knopff drauff geſetzet/ ſo zwo Tonnen Waſſer hielt/ vnd driñen der jezigen Buͤrgermeiſter/ Syndici/ Rhats verwanten/ Prediger zu St. Jacob vñ St. Nicolaj/ vnd Proviſoren Nahmen/ auff eine guͤldene Taffel geſtochen/ eingeleget waren.
Nur vor xxxiij. Jahren war ſolcher Thurn außgebeſſert/ vnd zu verhuͤtung alles beſorglichen Schadens/ von den Werckmeiſtern gefaſſet/ eben wie er c. Jahr zuvor/ zun Zeiten Bogislai X. reſtaurieret war.
Aber der Baw wolte nicht ſtand halten/ vnd drumb iſt von den Kirchen Proviſoren auff anordnung des Rathes abermahl mit mercklichen Vnkoſten die reparation vorgenommen worden.
her ausgebawet/ vnd mit einem verguͤldeten Knopfe gezieret.
Ober Laußnitz wird in dieſem Jahr dem Churfuͤrſten zu Sachſen zu Goͤrlitz wuͤrcklichen uͤbergeben vnd abgetreten.
Die Staden erobern die ſtattliche Veſtung Schenckenſchantz/ wie auch Grawenwerth an dem Rein.
Hertzog Bernhard/ der ſich beneben Cardinal de la Valette im Elſaß befand/ bemechtigete ſich Elſas/ vnd Coloredo ward geſchlagen/ daentgegen nahmen die Spaniſchen einen einfall in Franckreich fuͤr/ vnd eroberten Capella vnd andere Orter.
Die Schwediſche bekommen Minden in jhre gewalt/ entſetzen nebenſt Landgraffen Wilhelm von Heſſen/ Hanow/ erobern Luͤnenburg/ vnd endlich conjungieret ſich das Banieriſche vnd Leßliſche Volck.
Dawider thut der Kaͤyſerliche Feldmarſchall Goͤtze einen Einfall in Heſſen/ vnd bemechtiget ſich vieler Orter.
Es thut ſich auch die Kaͤyſerliche vnd Saͤchſiſche Armee zuſamen/ bemuͤhet ſich hefftig vmb die Stadt Magdeburg/ bringet ſie auch durch einen Accord in jhre gewalt/ vñ lieffert endlich obgemeldete Schlacht bey Witſtock den Schweden.
Ein Collegialtag ward zu Regensburg gehalten/ darinnen des Kaͤyſers Sohn Ferdinandus Tertius zum Roͤmiſchen Koͤnig iſt erwehlet worden.
Hertzog Johan Albrecht zu Mechelnburg ſtirbt zu Guͤſtrow/ vnd ſein Bruder Friedrich Adolph nimbt ſich der Vormundſchafft der jungen nachgelaſſenen Printzen an.
Zu Dantzig hat ſich ein groſſes Vngewitter erhoben/ vnd die Kirche zu St. Jacob nebenſt dem Spittal dabey gantz eingeaͤſchert.
Folgends iſt abermahl ein vngehewr Wetter entſtanden/ vnd hat auff dem Wege/ beym heiligen Leichnam/ eine Magd erſchlagen/ vnd in folgender Nacht in der Olive einen ſchoͤnen Luſthoff abgebrand.
Jmgleichen hat es zu Koͤnigsberg in einen Pulverthurn eingeſchlagen/ dz das gantze Schloß/ vnd die Stadt druͤber erſchuͤttert/ vnd der Thurn aus dem Fundament verderbet/ vñ zu nicht gemachet worden/ auch wol hundert Haͤuſer beſchaͤdiget ſeyn.
Etliche Zeit hernach iſt ein verruchter Menſch/ der ſich fuͤr eine Perſon der Gottheit ausgab/ vnd ſich nebenſt anderen Monſtroſiſchen Nahmen Sirdis nennete/ vnd biß in den Todt auff ſolcher Auſſage beharrete/ wegen dieſer Gottesleſterung vnd anderer Vbelthat gekoͤpffet/ vnd ſein Coͤrper verbrand worden/ vnd ob er woll vorgegeben/ Er wuͤrde drey Tage nach ſeinem Todte widerumb auff ſtehen/ iſt doch ſolches verblieben.
Faſt ein gleiches Exempel habe Jch in einer alten Vhrkunde/ ſo mir vom Fuͤrſtlichen Herrn Cam̃errath Heinrich Schwichelten aus dem Archivo zugekommen/ obſervieret/ das allhie zu Stetin annsmcdx. geſchehen iſt.
Da befand ſich einer/ der doͤrffte offenbahr ausgeben/ er were Gottes Sohn.
Vnd ob wol die Doctores vnd Meiſter der heiligen Schrifft anfaͤnglich meineten/ Er were vnwitzig/ ſo befunden ſie jhn dennoch klug vnd verſtendig genug/ vnd konten jhn von ſeinem Gottesleſterlichen Vorgeben nicht wendig machen.
Vnd da ſie Jhme mit Fewr dreweten/ gab er vor/ es konte jhm kein Fewrſchaden.
Drauff ward eine Huͤtte zubereitet/ vnd Holtz herumb geleget/ vnd weil Er immerfort auff ſeiner Teuffeliſchen Einbildung beſtand/ ward er hineingeſtecket/ vnd das Fewr anallen Ecken angezuͤnhet.
Die Huͤtte vnd das Holtz verbrandte/ der Kerl aber blieb vnverſehrt/ vnd jederman erſtaunete faſt uͤber dieſem vnvermuthlichen Wercke/ vnd die Meiſter der heiligen Schrifft wuͤrden faſt ſelber zaghafftig.
Doch da ſie bedachten/ das der Gotteslaͤſterer mit der ſchwartzen Kunſt des Fewershitze gedempffet/ lieſſen ſie folgendes Tages xij. Altar in die ruͤnde ſetzen/ vnd in der Mitte eine andere Huͤtten mit Holtz zurichten/ vnd laſen zugleich jhre Meſſen/ vnd da entzwiſchen das Fewr angezuͤndet ward/ verbrandte das Holtz/ die Huͤtte/ vnd der Gotteslaͤſterer gantz zu Aſchen/ das kein Bein von ſeinen Knochen uͤberblieb.
10. Was ſich auſſer Landes begeben.
Dieſes Jahr ſpielet mit dem Pom̃erlande den Garaus.
Drumb wollen wir auch damit ſchlieſſen.
Ehe gleichwol der trawrige Fall mit dem Landesfuͤrſten geſchahe/ das Er den Weg alles fleiſches gieng/ hat er bedacht/ wie durch das hochſchaͤdliche Kriegsweſen ſein Land vnd Leute geraume Zeit hero dergeſtalt/ vnter andern Beſchwerligkeiten/ auch damit angegriffen vnd außgemergelt weren/ daß nicht allein die Commercia in vnerſetzliches abnehmen gerathen/ ſondern auch faſt keiner ſeinen Creditoren mit richtiger bezahlung/ ſo wol der Capitalen/ als der Zinsgelder halber/ begegnen koͤnne.
Vnd ob wol vor dieſem durch ein Statutum moratorium der Capitalen halber eine diſpenſation gemachet/ ſo haben denneſt noch wenig zu abtragung der Zinſen gelangen koͤnnen/ ſondern dieſelbe von vielen Jahren auffſummen laſſen/ dadurch denn die Creditores oder Gleubiger/ weil ſie des jhrigen nicht habhafft werden koͤnnen/ jhrer Lebens Mittel gleichſamb beraubet worden.
Alldieweil nun hieruͤber viele Klagen in den Hoff gerichten vorkamen/ als hat der Landsfuͤrſt/ auff vorhergehender Berathſchlagung mit den Land Staͤnden Vor Pommerſchen Ortes/ eine gewiſſe Conſtitution/ welcher geſtalt die Zinſen/ ſo lange das Statutum moratorium wehret/ abgetragen/ vnd wider die moroſos procedieret werden ſolle/ nemblich alſo/ des der jenige/ ſo uͤber ccc. gulden Zinſen ſchuldig iſt/ ſo ſeine Zinſen biß anno xxxij. abgetragen/ nicht mehr/ als jaͤhrlich eine alte/ vnd dann eine newe Zinſe geben/ der aber fuͤr anno xxxij/ mit den Zinſen im Reſt verblieben/ jaͤhrlich zwo alte/ vnd eine newe Zinſe abtragen ſolle/ der aber vnter ccc. gulden an Zinſe ſchuldig iſt/ mus in zweyen Terminen/ in dieſem vnd folgneden Jahre/ ſolche/ nebenſt der newen faͤlligen Zinſe/ ablegen.
Worbey doch zugleich verordnet/ ſo der Debitor dergeſtalt auffs newe ruinieret were/ das er/ mittelſt leiſtung eines Coͤrperlichen Eydes/ die Zinſen auff beſagte Maſſe nicht abſtaten kan/ daß jhme alsdann durch das Hoffgerichte ferner Dilation eingereumet werde.
Jmgleichen iſt geſetzet/ was fuͤr Schuldener von dieſem beneficio ſolutionis uſurarum außgeſchloſſen/ vnd welche faͤlle drunter nicht begriffen ſeyn/ wie auch was fuͤr Conditiones dabey in acht zunehmen/ vnd was fuͤr ein Proceß vnd Execution zuhalten ſey.
ANNUS 1637. 1. Das Statutum moratorium wird in Wolgaſtiſcher Regierung erkleret.
2. Es ſterben ſehr viele vornehme Leute in Pommern.
Ern Laurentius Lanckavel.
Sonſten faͤnget ſich dieſes Jahr an/ wie es ſich endiget/ nemlich mit groſſen trauwrigen Veraͤnderungen.
Alhie zu Stetin fallen fort im Anfange des Jahres drey Seniores vnd Alterleute dahin/ als Laurentius Lanckavel Coßlinenſis/ ein vier vñ viertzig Jahriger Paſtor zu S. Gerdrut/ im Miniſterio/ im lxxiv. Jahr ſeines Alters; M.
Daniel Cœſar/ im Schoͤppenſtuel/ der auch vor deme den Rectorat im Pædagogio zu Stetin nach D. Conrado Bergio vewaltet hat/ vnd Erdman Schwellengreber/ auff dem Segelerhauſe vnter dem Kauffman.
Denen folgeten aus allen Staͤnden/ viele vornehme Leute/ der anderen zugeſchweigen/ die mit hauffen dahin fielen.
Am Hofe ſtarb Chriſtophor9 Zaſtrow/ Hoffgerichtsverwalter/ wie ſchon im vorigen Jahr vermeldet/ Levin Petersdorff/ des Hertzogen Cammerierer/ Daniel Brockwedel der Elter/ Fuͤrſtlicher Stetiniſcher Land Rentmeiſter/ Wolff Bernd von Steinwehr/ Matthias Kleiſt Prælat/ Hauptmã zu Wollin/ der ſehr wolverdienete/ vnd wegen ſeines ſonderbahren hohen Verſtandes bey jederman beliebter Herr/ Volckmar Wolff/ Freyherr auff Putbuß/ Commendator auff Wildenbruch/ gemeiner Stadthalter in beyden Landfuͤrſtlichen Regierungen.
Vor jhnen allen verfiel des alten Grafen von Schlick/ der ſich etliche Jahr in ſeinem exilio bey vns auffgehalten/ Gemahlinne.
Vnter den Theologen iſt/ nach beſagtem Seniore im Miniſterio/ M.
Vrbanus Lehman geſtorben/ F. Stetiniſcher Hoffprediger/ ein junger Mann/ von xxxj. Jahren/ der ſich von dem Archidiaconat zu Stargard/ als ſolche Stadt mit dem Brande gaͤntzlich verderbet war/ zum Stetiniſchen Dienſte hette gebrauchen laſſen.
Sechzehen Tage hernach folgete jhme Balthaſar Coͤller/ Paſtor zu S.
Johannis/ auch ein junger Mann/ vnd eben/ wie der vorige/ mit ſonderbahren Gaben im Predigampt von Gott begnadet.
Daran war es aber noch nicht genug.
Der Hochgelarte/ vnd wegen ſeiner vielfaltigen Schrifften ſehr berumbte Doctor Daniel Cramerus/ Paſtor vnd Profeſſor zu S.
Marien/ war vnter den Theologen der aͤltiſte/ vñ hette xlij. Jahr ſein Ampt ruͤhmlich vnd mit groſſen Ehren allhie gefuͤhret/ wie das vnter andern/ ſeine Bucher/ ſo er in groſſer maͤnge heraus gegeben/ darthun.
Der erlanget auch in dieſem Jahr ſein Ziel/ ſtirbt im lxix. Jahr ſeines Alters/ vnd verleſſet das betruͤbte Pommerland/ in deme er mit ſeinem Pommerſchen Kirchen- Chronico einen vnſterblichen Nahmen erworben hat.
Vnter den Gerichts Advocaten war D. Johan Meyer der Fuͤrſtlichen Wittiben von Wollin/ Hertzog Frantzen Gemaͤhlinnen/ Cantzler vnd Rhat/ vnd der Stetiniſchen Landſchafft Syndicus.
Er ſtirbt im lxv.
Jahr ſeines Alters. D. Chriſtophorus Albinus war der aͤltiſte vnter den Medicis/ ein gelarter/ geſchickter/ vnd inſonderheit in der Aſtrologey ein erfahrner Mann/ Er ſtirbt im lxx.
Jahr ſeines Alters. D. Wilhelm Simon/ der aͤltiſte Hoff Medicus/ ſeiner Kunſt halben ſehr werth vnd beruͤmbt/ ein Gotſeliger/ frommer Mann/ folget jhme vnd ſtirbt im zimlichen Alter.
Deme folget xiv.
Wochen der ander Hoffmedicus D. Adamus Rubach Capitularis nach.
Vor jhnen warenſchon zwene andere vornehme Medici geſtorben/ als D. Andreas Hiltebrand/ deſſen Genealogiſches Werck/ darin er die Genealogias Reusneri vermehret vnd contienuieret hat/ wenn es das Liecht ſehen wird/ den Meiſter loben wird/ vnd D. Peter Vollrath/ Burgermeiſter zu Stargard/ welcher ſich auch neben andern/ nach dem Stargardiſchen Brande/ hicher begeben hette/ vnd todt wiederumb dahin von hier ab zu ſeiner Ruheſtatt gefuhret ward.
Jm Rathſtande ſtarb im angehenden Jahre/ zwene Tage vor ſeines Brudern Caſpars Todte/ Peter Millies/ Caͤm̃erer/ im ausgehendẽ/ Burgermeiſter Paul Friedeborn/ Koͤniglicher Maieſtaͤt in Schweden Rhat/ vnd Pommeriſcher Fuͤrſtlicher Land Rhat/ welcher der Stadt Stetin ſehr hohe Dienſte mit vnverdroſſenem Hertzen vielfaltig geleiſtet/ nicht allein/ das er derſelben xxxiv. Jahr/ erſtlich als ein Secretarius vnd Rathsverwanter/ hernach als ein Burgermeiſter/ auff gewartet/ ſondern auch/ das er jhre Hiſtory vnd Beſchreibung durch offentlichen Druck ans Liecht gebracht/ vñ ſie damit beruͤmbter gemacht hat.
Dieſer wolver dienete Mann/ ſtarb in lxvj. Jahr ſeines Alters.
Vnd iſt zubeklagen/ das beyde Pommeriſche Hiſtorici innerhalb vj.
Wochen/ ob wol in gutem Alter/ dennoch nicht ohne gewiſſe Vorbedeutung noch groͤſſers Elendes/ das doch Gott in gnaden abwenden wolte/ dem guten Lande entzogen ſein.
Vier Mond hernach folgete jhm der ander Stetiniſche Buͤrgermeiſter Philipp Enſelein/ ein beſchedener/ vernunftiger vnd beliebeter Mann/ vnd jenem iſt Michœl Newman Raths Caͤmmerer/ dieſem Johannes Dreyer Senator/ Koͤnigl. Schwediſcher Gen. Auditoͤr/ vnd Advocatus Dicaſteriorum ſurrogieret.
Auch gieng ab vnter den Kirchen Proviſoren zu S.
Jacob/ Michel Kuͤſel/ vnd vnter den Schuel Collegen der aͤltiſte im Collegio/ darin er bey xxxv. Jahren geweſen/ Michael Hiltebrand.
Es hat aber der Todt nicht allein zu Stetin vnter den vornemſten des Landes gewuͤtet/ ſondern auch an andern Ortern ſeinen Grimm blicken laſſen. M.
Friedericus Cruͤger/ Paſtor zu S. Johannes zu Stargard/ M.
Alexander Chriſtiani/ Paſtor zu S. Nicolai zu Greiffswald/ beyde feine geſchickete Maͤnner/ dancketen in den beſten Jahren jhres Alters ab.
Auch muſten auſſer dem Lande die Landesleute herhalten/ wie dann D. David Faber/ ein Sohn des ſehligen Superintendenten von Stetin/ D. Jacobi Fabri/ Churſaͤchſiſcher aͤltiſter Hoff Medicus/ vnd Comes Palatinus/ zu Dreßden ſein Leben geſchloſſen hat.
Vnd ob wol die Peſtilentziſche Seuche ſich hin vnd her in dieſen Jahren anſpann/ daran auch das Vieh an vielen Ortern ſo heuffig dahin gefallen iſt/ das auch gantze Staͤdte gar von allem Viehe/ welches bey Menſchen Gedancken niemahlen geſchehen iſt/ entbloͤſſet ſeyn; So iſt gleichwol keiner von den vorgenanten an ſolcher Seuche geſtorben/ ſonder ein jeder iſt mit ſeiner eigenen Leibesſchwachheit befallen/ vnd dahin geriſſen worden.
16. Jan. M. Dan.
Cœſar.
25. Jan. Erdmã Schwellengreber.
12. Jan. Chriſtoff Zaſtrow.
An. 1637.
25. No. Levin Petersdorff.
Dan. Brockwedel.
3. Mart. Wolff Bernd Steinwehr. 12.
Sept. Matthias Kleiſt 27. Decemb.
Herr Volckmar Wolff Freyher.
3. Aug. Graff Schlicken Gemahlinne.
9. Jan. M. Vrban. Lehman.
6. Aug. Ern Balthaſar Koͤller.
20. Aug. D. Daniel Cramerus.
5. Octob.
D. Joh. Meyer 13. Aug. D. Chriſtoph.
Albinus.
10. Octob.
D. Wilhelm Simon.
4. Nov. D. Adamus Rubach.
An.
1638. 13.
Febr. D. Andreas Hiltebrand. 13.
Febr. D. Peter Vollrath.
8. Febr. Peter Millies.
21. Mart. Paul Friedeborn.
14. Nov.
Philip Enſelein.
An 1638. 6, Mart.
Vnter dieſen vielfaͤltigen Leichen/ vnd faſt fuͤr den meiſten/ fiel auch dahin vnſer einige noch uͤbrige Landsherr vnd Vater/ der Durchleuchtige/ Hochgeborne/ Hochwuͤrdige Fuͤrſt vnd Herꝛ/ Herꝛ Bogislaus/ des Nahmens der XIV. Hertzog zu Stetin/ Pommern/ der Caſſuben vnd Wenden/ Fuͤrſt zu Ruͤgen/ Erwehlter Biſchoff zu Cammin/ Grafe zu Guͤtzkow/ vnd Herr der Lande Lowenburg vnd Buͤtow/ nach deme Er lvij. Jahr gelebet/ vnd nach vnterſcheidlichen Peregrinationen/ ſo Er in Niederland/ Groß Britannien/ Franckreich/ Jtalien vnd Teutſchland in ſeiner Jugend verrichtet/ erſtlich zu Ruͤgenwalde Hoff gehalten/ hernach der Stetiniſchen Regierung/ endlich auch der Stifftiſchen vnd Wolgaſtiſchen/ vnd alſo dem gantzen Pom̃erlande mit groſſer Sanfftmuth/ vnd den Pommeriſchen Fuͤrſten faſt angebornen gelind- vnd Freygebigkeit/ fuͤrgeſtanden/ vnd in dieſen ſehr beſchwerlichen Jahren/ dergleichen niemahlen uͤber Pommern ſind verhenget geweſen/ ſo viele an jhme war/ das Land fuͤr gaͤntzlichen Vntergang vnd Ruin bewahret hat.
Jſt ſonſt in ſeiner Jugend/ nebenſt anderen Fuͤrſtlichen exercitiis, zu erlernung der Hauptſprachen/ als der Lateiniſchen vnd Griechiſchen/ angewehnet/ in denen er auch ſo weit zugenommen/ das Er domahlig an gelarte Leute Brieffe in gemelten Sprachen hat ſchreiben koͤnnen/ vnd hat bey allen ſeinen Vnterthanen/ vnd jedermaͤnniglich/ ein ſonderbahres Lob der guͤtigkeit verdienet.
Nun dieſer vnſer Troſt iſt ohne jenige Leibs Erben dahin/ vnd der Edle Greiffen Baum iſt mit Stamm vnd Wurtzeln gantz hingeriſſen/ vnter deſſen Schatten das gantze Pommerland ſo viele Jahr geruhet hat.
Es ſitzen die Alten nicht mehr vnter dem Thor/ vnd die Juͤnglinge treiben kein Seyten ſpiel mehr.
Vnſers Hertzen Frewde hat ein Ende/ vnſer Reyen iſt in Weheklagen verkehret; Die Kron vnſers Hauptes iſt abgefallen.
O weh das wir ſo geſuͤndiget haben!
Darumb iſt auch vnſer Hertz betruͤbt/ vnd vnſer Augen ſind finſter worden.
Wie liegt das Land ſo wuͤſte/ das voller Volck war?
Pomerania/ die billig laut des nachdencklichen Anagrammatis Mira Pœna vnd Rape Omnia geheiſſen wird/ iſt wie eine Witwe/ die vor eine Fuͤrſtinne war/ vnd nun dienen muß.
Sie weinet des Nachtes/ das Jhr die Thraͤnen uber die Backen lauffen/ Es iſt Niemand vnter all jhren Freunden/ der ſie troͤſte.
Alle Jhre Naͤheſten verachten ſie/ vnd ſind Jhre Feinde geworden.
3. Hertzog Bogislaus XIV. ſtirbt.
10. Martij.
Als Hochgemelter vnſer Landes Fuͤrſte von einer ſchweren apoplectiſchen Kranckheit/ vnd zwar eben derſelben/ die Jhn fuͤr ſieben Jahren betreten hette/ uͤberfallen war/ vnd die geheimbte Hoff- vnd Land Rhaͤte/ die ſich in zimlicher Anzahl zu Stetin befunden/ uͤber ſolchen jhres Fuͤrſten uͤbelen Zuſtand ſehr beſtuͤrtzet waren/ haben ſie ſich bemuͤhet/ wie auff den Fall/ da Gott uͤber jhn gebieten ſolte/ biß dahin/ dz zwiſchen der Cron Schweden/ vnd dem Churfuͤrſten von Brandenburg/ ein guͤthlicher Vergleich getroffen wuͤrde/ die Pommerſche Lande/ in etwanem Stande bey dem jhrigen erhalten/ bleiben moͤgen.
Vnd als ſie ſich dero zwiſchen den beyden Brandenburg- vnd Pommeriſchen Haͤuſern Erbvertraͤge/ auch der Eventual Huldigung/ dem Churfuͤrſten geleiſtet/ erinnerten/ haben ſie jhre Anliegen der Churfuͤrſtlichen Durchleuchtigkeit/ durch Volckmar Wolffen/ Herren zu Puttbus/ Comptern/ vnd andere Geſandten/ entdecket/ vnd gebeten/ alles/ was zu jhrer Wolfahrt bey jetzigen ſorglichen Leufften dienlich ſein mag/ ſich gnaͤdigſt belieben zulaſſen.
Da aber druͤber berathſchlaget ward/ wie auff den Todtesfall des Hertzogen/ beydes dem Churfuͤrſten ſein vnſtreitiges hohes Jntereſſe vnverruͤcket bleiben/ als die Pommeriſche Lande/ bey jetziger continuierender Kriegs Vnruhe in etwas erhalten werden moͤchte/ kam die trawrige Botſchafft ein/ der Hertzog von Pommern were dahin/ vnd hette die Welt geſegnet.
Es hette aber der Churfuͤrſt auff dem juͤngſt zu Regensburg gehaltenen Convent eine Deputation ſich nebenſt dem Churfuͤrſten zu Maͤyntz aufftragen laſſen/ vnd verſchaffet/ das der Cron Schweden Legatus in Pommern/ Steno Bielke/ mit Marggraff Sigißmund zu Brandenburg/ zu Vierraden/ in Perſon zuſamen gekommen waren/ vnd ſich wegen der prœparatorien zun Friedens Tractaten muͤndlich beſprochen hetten.
Wie er nun meinete/ das der lang gewuͤndſchete Friede einmahl erfolgen wuͤrde/ alſo hoffete Er/ daß vnterdes die Cron Schweden das Reſervat/ ſo von Koͤnig Guſtavo Adolpho/ dero mit Pom̃ern getroffenẽ alliantze/ vor fieben Jahren einſeitig angehencket were/ zu keinem Vortheil wider jhn gebrauchen wuͤrde/ vnd wolte derowegen/ in Betrachtung ſeiner Gerechtſãkeit/ die er an Pom̃ern/ dz jhme nunmehr durch den Todtesfall eroͤffnet were/ in die Vorſchlaͤge/ ſo wegen einer Jnterims Regierung/ vnter dem Nahmen vnd Titul des Hertzogthumbs Pommern/ die Pommeriſche Raͤhte vorgeſchlagen hetten/ nicht willigen.
Wolte auch nach gegebenem Abſcheide den beſagten Geſandten ein Pacquet Brieffe an den Koͤniglichen Legatum in Pommern/ Steno Bielken/ vnnd Feldmarſchall Herman Wrangeln/ wie auch Schreiben an die Land- vnd Hoff- Rhaͤte in Pommern/ vnd dabey Patenta zu publicieren mit geben/ darin Er die Pommeriſche Lande jhrer Pflichte erinnerte.
Aber als dieſelbe ſolches mit zunehmen difficultiereten/ vnd die Gefahr/ ſo jhnen dannenher zuwachſen wuͤrde/ anzogen/ vnd außdruͤckliche jnhibition des Legaten vorwandten/ ließ er die Patenta in der Vker- vnd Newmarck/ vnd an andern Ortern publicieren/ auch durch einen Trompeter nach Stetin/ nebenſt andern Churfuͤrſtlichen Schreiben an die Rhaͤte vnd Staͤnde/ darinnen jhnen die Patenta allenthalben anzuſchlagen geboten worden/ vnd an den Koͤniglichen Legaten vnd Feldmarſchall/ darinn Er jhre Aſſiſtentz vnd Handbietung zur poſſeßion der Landesfuͤrſtlichen Regierung erſuchete/ uͤberſchicken.
Die Patenta vnd Schreiben an die Pommeriſche Rhaͤte ſind aus Befehl des Legati dem Trompeter abgenommen/ vnd neben jhme angehalten/ die Brieffe aber/ ſo an den Koͤniglichen Legatum vnd Feldmarſchall gegeben waren/ ſandten ſie wider zuruͤcke/ als die in der Schwediſchen Cantzeley nicht moͤchten verwahret/ noch ad acta geleget werden/ vnd wiederſprichen des Chur Fuͤrſten begehren/ wegen gedachter Pommeriſchen Poſſeſſion/ zum feyrligſten/ vnd bezeugeten/ nicht zugeſtatten/ das etwas vorgenommen wuͤrde/ das der Cron Schweden hierunter verſierendes intereſſe/ inſonderheit bey entſtandenen Hoſtilitaͤten/ ſchwaͤchen koͤnte/ vnd verweiſeten den Churfuͤrſten auff kuͤnfftige allgemeine Friedens Tractation/ oder abſonderliche Vergleichung mit der Cron Schweden.
Es verbot auch der Legatus alle Correſpondentz zwiſchen Marck vnnd Pommern/ vnd wolte den Landſtaͤnden nicht mehr vergoͤnnen/ eines oder das ander an den Churfuͤrſten aus Brandenburg gelangen zulaſſen.
Hierauff ſahen beyde Part ſich vmb/ wie ſie jhre Sache/ auch mit oͤffentlichen Schrifften vnd Patenten/ rechtfertigten/ vnd weil ſie feindſelige Heer gegen einander fuͤhreten/ wuſte numehr das arme Pommerland nicht/ wie es ſich anſchicken ſolte/ als das beyden Parten verbunden war.
Die Gerichte waren nach des Landes fuͤrſten Todt geſchloſſen.
Alles Juſtitzwerck lag danieder/ vnd muſte man ſich allenthalben einer gefaͤhrlichen Confuſion vermuthen:
Der Regierung maſſeten ſich zwar die von der Cron Schweden nicht an: Den noch wolten ſie auch nicht geſtatten/ das ſie im Nahmen des Churfuͤrſten/ ehe vnd bevor ein voͤlliger Vergleich mit demſelbigen getroffen were/ angeſtellet wuͤrde.
Vnd der Churfuͤrſt wolte auch von ſeinen Rechten nicht abſtehen/ vnd als endlich die Staͤnde baten/ weil zu keinen andern Mitteln bey dieſem wiederwertigen Zuſtande zugelangen/ es bey vorgeſuchtem Vorſchlage bleiben zulaſſen/ mit kraͤfftiger Bedingung/ daß ſie dadurch der vnterthaͤnigſten Schuldigkeit ſich zuentziehen nicht vermeinet/ ſondern vielmehr einig vnd allein dahin zieleten/ damit alles in ſeinem Stande bleibe/ vnd ſie nicht von Hauß vnd Hoff/ vnd aller jhrer zeitlichen Wolfahrt/ vertrieben/ vnd das liebe Vaterland zur gantzen Einoͤde gerichtet wuͤrde/ hat er zwar dem Geſuch keine Stat gegeben/ dabey aber verſprochen/ es an fleißigem Vnterbaw der allgemeinen Friedens Tractation nicht ermangeln zulaſſen/ auch die Staͤnde vermahnet/ einen ſolchen Schluß/ nach des Legaten ſelbſt erinnerung/ zufaſſen vnd zubelieben/ der Gott gefaͤllig/ vnd jhnen erſprießlich ſein moͤge.
Derowegen haben ſie es nun zum erſprießlichſten/ vnd zu abwendung ſchaͤdlicher Confuſion/ Ruin/ vnd vntergang/ hochnoͤtig befunden/ daß die hinterlaſſene Fuͤrſtliche Statthalter/ Prœſidenten/ Cantzler/ vnd Rhaͤte/ nebenſt denen dazu gehoͤrigen Cammer- vnd Cantzley Verwandten/ wie auch Land Voygten/ Hauptleuten/ Burg- vnn andern Vnterrichtern/ nebenſt den andern Ampts Perſonen/ jhre Pflicht/ nach wie vor/ fortſetzeten/ die Sachen/ ſo in Eccleſiaſticis/ Politicis/ Juſtitzweſen vnd Oeconomicis muſten fuͤrgenom̃en werden/ nach den Fundamental Satzungen anordneten/ die Regalia/ vñ was ad Jura Superioritatis gehoͤrig/ oder ſonſt ſingularem Principis Conſenſum erfordern moͤchten/ hievon gantz außgeſchloſſen/ vnd alſo hinfort ein jeder/ was in Geiſt- vnd Weltlichen Gerichten verordnet were/ von Amptswegen thaͤte.
Alſo wuͤrden die vorige niedergelegete/ vnd in Verwahr genommene Fuͤrſtliche Siegel wieder zugebrauchen angefangen/ jedoch daß die Jahrzahl drin geaͤndert/ oder ſie ſonſt mit einem Kennezeichen von vorigem Abdruck vnterſcheiden wuͤrden.
Vnd weil bemelte Regierungs-Hoff- vnd Cammer Raͤhte/ wie auch die Land- Voygte/ Hauptleute/ Burg- vnd andere Vntergerichte/ durch die ſaͤmptliche Landſtaͤnde mit gantz wichtigen Motiven zur Continuation jhrer bißdahero gefuͤhreten Functionen/ ſich hetten bewegen laſſen/ als haben ſich auch obbemeldete Landſtaͤnde bey waren Worten vnd Glauben verbunden/ daß ſie jhnen allen gebuͤhrlichen Reſpect vnd Gehorſam leiſten/ jhren rechtmeßigen Amptsverordnungen parieren/ vnd ſich denſelben im geringſten nicht wiederſetzen wolten/ vnd bezeugeten fuͤr Gott/ vnd maͤnniglichen/ das ſie hiedurch den Juribus Ducalibus/ vnd davon dependierenden Regalien/ einigen Eingriff zuthun/ noch ſich einiger vnziemenden Poteſtaͤt zuvnterfangen/ keines Weges gemeinet/ beſondern dieſes alleine aus wahrer euſſerſten hochtringenden Noth/ zu ſalvierung jhres Gewiſſens/ die Ehre Gottes/ die Liebe/ vnd Gott wollgefaͤllige Juſtitz vnd Gerechtigkeit in dieſem Lande bey jetzigem betruͤbten Zuſtande denneſt noch in etwas beyzubehalten vnd zubefordern/ alſo geſchloſſen hetten.
4. Handlungen wegen der Regierungs Verfaſſung.
Da dieſes alſo wegen des Regiments in dem betruͤbten Pommerlande daher gieng/ lieff auch eine groſſe Verenderung bey den Kriegenden Armeen fuͤr.
Anfaͤnglich ließ ſich ein ſchoͤner Blick eines gewuͤnſcheten Friedens mercken/ vnd weil die Friedens Tractaten/ Chur Maͤyntz vnd Brandenburg/ auff dem Regensburgiſchen Conventstage/ von dem new erwehleten Kaͤyſer/ vntergeben waren/ (dann Kaͤyſer Ferdinandus II. war fort im erſten Anfang des Jahres verſchieden/ vnd Ferdinandus III. der newlich zum Roͤmiſchen Koͤnige erwehlet/ vñ gekroͤnet war/ hette als fort die Regierung auff ſich genommen) hette jederman gute Hoffnung zum erſprießlichen Effect/ inſonderheit weil auch der Cron Schweden zu Stetin Reſidierende Legatus/ Steno Bielke/ wie ſchon geſaget/ ſich naher Vierraden/ daſelbſt mit Marggraff Sigmund muͤndliche Conferentz zupflegen/ welcher geſtalt/ wegen des lang gehoffeten Friedens zuhandlen were/ begab/ vnd folgends mit hochgedachtem Herren Marggrafen viele Briefe wechſelte/ vñ es zu noch weiteren Zuſamenkunften/ dahin er einen Subdelegaten abſandte/ kommen ließ/ wie auch des Friedens halben der Daͤhniſche Geſandter/ D. von der Lippe/ durch Stetin naher Cuͤſtrin verreiſete.
5. Friede wird vergeblich gehoffet.
6. Coſſacken ſtoſſen zu der Wrangeliſchen Armee/ vnd Hans Georg von Arnheimb wird gefangen.
Mitlerweile erlangete Feldmarſchall Wrangel eine zimliche verſtaͤrckung ſeiner Armee/ weil ſich etliche Coſſacken/ ſo ſich bey den Kaͤyſerlichen nicht weiter wolten commandieren laſſen/ zu jhm ſchlugen/ vnd ſich/ doch nicht ohne der Orter groſſe Bedrengnuß/ darauff ſie zukamen/ zu ſeinem Dierſte gebrauchen lieſſen.
Zu ſolcher zeit ward auch der geweſene Churſaͤchſiſche General Leutenant Hans Georg von Arnheimb auff ſeinem in der Marck gelegenem Gute Boͤytzenburg auffgenommen/ in Stetin gebracht/ vnd von dannen in Schwedengefuͤhret.
7. Alle Kaͤyſerliche Churfuͤrſtliche vnd Schwediſche Armeen gehen auff Pommern.
Droben aber uͤber der Elbe thate ſich nunmehr faſt alles/ was der Kaͤyſerlichen Armee verwand war/ mit einer uͤber die maſſen groſſer Menge zuſamen/ vnd weil der Feldmarſchall Banier es nicht fuͤr rathſam hielt/ ſich laͤnger zu Torgow/ dahin er ſich nach der vergeblichen Belagerung der Stadt Leyptzig/ vnd etlicher Saͤchſiſcher Regimenter verderbung/ hingeleget hette/ auffzuhalten/ conjungierete er ſich auffs newemit General Leßle/ verderbete erſtlich dem Churfuͤrſten ſein Magaſin in der Stadt Meiſſen/ vnd gieng/ da die Feinde jhn gleichſam allenthalben beſchloſſen hetten/ von dem Elbſtrom herunter/ ſetzete zweymahl/ wider der Kaͤyſerlichen/ ja aller Menſchen/ denen ſolches vnmoͤglich dauchte/ vermuthen/ bey Fuͤrſtenberg vnd Cuͤſtrin durch die Oder/ ließ ſeine Gemahlin durch Polen gehen/ vnd brachte ſeine Armee vnbeſchedigt in die Marck.
Feldmarſchall Wrangel hette zuvor ſeine Voͤlcker aus Pommern vnd Mechelnburg auch zuſamen gezogen/ vnd war mit jhnen nach der Newmarck gegangen.
Derowegen/ da nun die Kiyſerl.
Generalen/ Gallas/ Goͤtze/ Hatzfeld/ vnd andere/ mit der gantzen Macht/ ſo ſie aus Teutſch- vnd anderen Landen zuſamen gefuͤhret/ die Schwediſche auff dem Fuß verfolgeten/ gieng die Wrangeliſche Armee nebenſt jhme zugleich auff Stetin zu ruͤcke/ vnd alſo kam Banier eben an dem x. Tage Julij daſelbſt an/ an welchem vor ſieben Jahren der Koͤnig aus Schweden hinein gekommen war.
Jn dieſer Retirade waren den Reutern die Pferde ſehr verfallen/ drumb erholeten ſie ſich in Hinter Pommern jhres Schadens/ ſucheten daſelbſt alle Pferde/ ſich wieder zu mundieren/ aus/ vnd muſte jederman dazu contribuieren.
Welches ſie gleichwol gerne gethan hetten/ wen der Landmann/ vnd die vnbefaͤſtete Oerter bey dem jhrigen hetten bleiben vnd wohnen koͤnnen.
Aber das war jhnen nunmehr nicht vergoͤnnet.
Denn zugeſchweigen/ dz/ ſo bald die Wrangeliſche Armee ſich auß der Newmarck hinweg begeben/ vnd den Kaͤyſerlichen den Paß Landsberg gereumet hette/ der Obriſte Leutenant Vorhawer mit den Brandenburgiſchen vnd Kaͤyſerlichen Voͤlckern bald hie/ bald dort einfiel/ in ſonderheit Pyritz vnd Stargard beſuchete/ vnd ſeine Beute gar weit im Lande holete/ ſo ward nun mehr Pommerland/ nach deme die Kaͤyſerlichen ſich des gantzen Elbſtromes wieder bemaͤchtigten/ vnd ſich theils durch die Mittelmarck/ theils uͤber Cuͤſtrin vñ Landsberg herannaheten/ zweyen groſſen Heeren zu jhrem Willen geoffnet.
Da flog nun mancher Einwohner des Landes in Polen/ mancher in die Bruͤche/ Waͤlder/ vnd Sumpfe/ oder wohin er koͤnte.
Jn Pyritz vnd Stargard gedachten ſich auch viele in der Eyle zu erretten/ vnd viele vornehme vom Adel nahmen mit Weib vnd Kind/ auch uͤbrigem Vieh vnd Geraͤthlein/ zu ſolchen beyden Oertern jhr Zuflucht:
Aber zu jhrem groſſen Vngluͤcke.
Denn in Pyritz kombt erſtlich eine Kaͤyſerliche Parthey zu Mitternacht an/ er bricht mit groſſem Schrecken der Einwohner/ die kaum in die Kleyder kommen koͤnten/ Kiſten vnd Kaſten/ nimbt alles was ſie findet/ vnd mit groſſer Tortur erzwinget/ vnd ladets auff der Buͤrger vnd Edelleute eigene Wagen/ vnd fuͤhrete es davon.
Auff ſolche Parthey folgete/ gegen den Morgen eine andere/ von Archibuſirern/ vnd wieder eine andere/ von Crabaten/ vnd aber eine andere von Walonen/ vnd nach deme ſie/ wie die vorigen/ auch noch woll uͤbeler/ gehauſet/ zogen ſie zum andern Thore wieder hinaus.
Endlich kam eine Parthey Teutſcher Reuter an/ vnd der Leutenant drunter ließ aus mitleidendem Hertzen/ doch gegen eine Summa Geldes/ die die arme gepluͤnderte Leute/ wie ſie koͤnten/ zu wege brachten/ alle/ die ihr Leben/ Ehr vnd Geſundheit fuͤr die beyde Regimenter Crabaten/ ſo nunmehr anhaweten/ retten wolten/ fliehen/ vnd ſich zum Thor hinaus machen/ begleitete ſie auch/ biß ſie an ein Geſteude/ oder das Ploͤnenbruch kamen/ vnd ſich verbargen/ vnd von dannen naher Damm vnd Stetin ſalviereten.
Jn dieſem klaͤglichen Außgang aus Pyritz ſind uͤber zwey tauſend Seelen geweſen/ vnd drunter viele ſchwangere Frawen/ die keine Stunde mehr zur Geburt zeit wuͤſten/ auch viele kleine Kinderlein/ die theils muſten beyher lauffen/ theils auff den Armen/ vnd vmb den Hals getragen werden.
Dieſe alle giengen daher/ ſeufftzeten vnd weineten/ vnd trugen Edlen Samen/ vnd hetten nicht eine Mund voll Brodts beyſich/ warden noch dazu gegen die Nacht in dem naͤheſten Walde mit einem ſtarcken Regen/ vnd groſſem Sturm uͤberfallen/ vnd da eine Hauß- Mutter einer jungen Tochter im Gebruche genaß/ vnd kein Meſſer oder Schere mehr uͤberig war/ die Frucht zuloͤſen/ hetten ſie beyde den Geiſt auff geben muͤſſen/ wen nicht die Wehemutter mit der Ecke eines Luͤbiſchenſchillings/ den ſie noch bißher verborgen gehabt/ ſolch Werck verrichtet hette.
Die aber in Pyritz verblieben/ entweder/ das ſie es nicht gewuſt/ da die andern weg giengen/ oder daß ſie jhre Kinder nicht zu ſamer hetten/ oder aber das ſie Alters vnd Vnvermoͤgens halber nicht fort gekoͤnt/ haben gantzer xiv.
Tage gleichſamb im Todte ſtehen muͤſſen/ vnd zuſehen/ wie gantz nichtes im gantzen Pyritz uͤberblieb.
Beſſer iſts der guten Stadt Stargard auch nicht gegangen/ daſelbſt hetten ſie alle Wercke an den Waͤllen niedergeriſſen/ auff dz man ſie als eine Neutral vnd Wehrloſe Stadt hinfort achten/ vnd von Jhr vorlieb nehmen moͤchte/ was ſie einer/ oder der andern Parthey erlegen koͤnte.
Aber da dieſer geſchwinder Einbruch geſchahe/ konten ſie auch nicht bleiben/ ſondern die meiſten begaben ſich durch die Heyde nach Stetin/ vnd wo ſie ſonſt hinkoͤnten/ vnd lieſſen alles ſtehen/ vnd die Kaͤyſerliche nehmen/ was jhnen beliebete.
8. Pyritziſcher vnd Stargardiſcher Außgang
Vnterdeß begibt ſich die Wrangeliſche Armee in Vor- Pom̃ern/ ſelbigen Ort/ vnd die Peene daſelbſt in acht zu haben.
Die Banieriſche bleibet im Lager vor Stetin vnd beym Dam̃/ acht zu haben/ wohin ſich die Kaͤyſerliche/ ſo ſich bey Prentzlow vnd in Mechelnburg befunden/ vnd numehr die Werbiſche Schantze/ Havelberg/ Ratenow/ vnd Doͤmitz in jhren Haͤnden hetten/ hinwenden wuͤrden.
Vnd als ſie ſich an Vkermuͤnde erſtlich macheten/ vnd ſolchen Ort leichtlich uͤbermeiſterten/ vnd folgends vnter General Gallas auff Ancklam/ da eben der Feldmarſchall Wrangel ſich befand/ zugiengen/ vnd das Lager daſelbſt/ doch vergeblich/ ſtuͤrmeten/ vnd es ſtarck an die Stadt verſucheten/ aber druͤber Obriſten Reinach nebenſt andern verlohren/ auch beym Cloſter Stolpe vnter dem Feldmarſchall Goͤtzen Paß uͤber die Peene ſucheten/ daruͤber den die ſchoͤne Gebaͤwde daſelbſt in den Brand geſetzet ſein/ ſandte General Banier drey Brigaden zu Waſſer vorhin/ vnd brach ſelbſtmit der meiſten Armee zu Stetin auff/ gieng uͤber die Divenow auff Wollin/ vnd von dannen uͤber die Swyne in Vſedomb/ vnd kam alſo bey Ancklam uͤber die Peene an.
Entzwiſchen gab es faſt taͤglich vnterſchiedliche Scharmuͤtzel ab/ darin bald dieſe/ bald jene einbuͤſſeten.
Alſo ward ein Ochſenſtiern bey Ancklam durch die Kaͤyſerlichen gefangen.
Daentzwiſchen fiel Obriſter Carl Guſtav mit dccc. Pferden zu Newen Brandenburg dem Feinde ein/ da er vngefehr bey tauſend Mann ſtarck lag/ vnd bekam nebenſt drey Obriſten Leutenanten/ vñ ſo viel Capitainen/ zweene Rittmeiſter vnd ccc. Knechte gefangen.
Da auch die Kaͤyſerliche Ancklam vnd Stolp verlaſſen muſten/ ſich nach Friedland zuruͤcke begaben/ vnd eine Schantze fuͤr dem Hauſe Demmin/ ſo vor der Stadt gegen Mechelnburg in einem Moraſt lieget/ auffwurffen/ ſetzeten die Schwediſchen an dieſelbe/ vnd bekamen den Obriſten Don Felix/ der hiebevor in Gartz commendierete/ nebenſt einem Obriſten Leutenant gefangen.
Jm gegentheil ward Obriſte Baum/ dem das Command zu Gartz gegeben war/ auff der Jagt/ da ers ſich zum wenigſten verſahe/ abermahl gefangen/ vnd davon gefuͤhret.
Eben zu der Zeit giengen vier Regimenter Hungern/ die die Koͤnigliche Polniſche Braut/ des vorigen Kaͤyſers Tochter/ Fraͤwlein Cœcilia/ in Polen begleitet hetten/ uͤber Schweet/ vnd veruͤbeten groſſen Muthwillen/ vnnd als jhnen das Polniſche Volck/ ſo newlich zu den Schwediſchen von den Kaͤyſerlichen uͤbergangen war/ entgegen geſetzet ward/ muſte Pommerland auch diß haben/ das drinnen Crabaten oder Huſſaren/ vnd Coſſacten ſich mit einander uͤberwurffen.
Endlich wolten die Vngern jhrem Commendanten nicht mehr gehorſamen/ vnd ſich indieſen Teutſchen Kriegen/ als dazu ſie nicht außgeſand waren/ nicht mehr gebrauchen laſſen/ vnd giengen mit einer Meutiration uͤber Zantock zuruͤcke/ vnd wandten ſich in jhre Heymeth.
9. Beyde Armeen ſuchen jhren Vortheil.
Druͤber gehet das Land zu grunde.
Weil aber vnterdes Stargard wiederumb von der Banieriſchen in Defenſion geſetzet war/ derer auch etliche Compagnien drinnen lagen/ als hat Obriſter Leutenant Vorawer nebenſt andern Kaͤyſerlichen Obriſten ſich mit einem wolgefaſſeten Anſchlage hinan gemachet/ geſtuͤrmet/ eine Petarle ans Thor gehencket/ vnd daß euſſerſte verſuchet/ gleichwol wieder ohne verrichtung abziehen/ vnd ſeine Todten mitnehmen muͤſſen.
An Sazig hat er ſich auch gemachet.
Solches Grentzhauß hetten die Pommeriſche Staͤnde bißdaher ſelbſt in jhrer Defenſion gehabt/ das dem Fuͤrſten daraus das ſeinige gereichet wuͤrde:
Aber die Kaͤyſerliche hetten ſich mit Manier dran gemachet/ vnd es uͤbermeiſtert/ die Schwediſche daentgegen/ weil ſie jhren Feind ſo nahe nicht leiden konten/ hetten es wiederuͤmb mit Gewalt an ſich gebracht/ vnd hielten es nunmehr in jhrer Beſatzung.
Derowegen als gemelter Vorhawer daß Fuͤrſtliche Hauß nicht zu ſeinem Willen haben koͤnte/ ſetzete er die andere koſtbare Gebaͤwde in den Brand/ vnd verderbete den darin befindlichen Vorrath.
Es neigete ſich entzwiſchen das Jahr zum Winter/ vnd da es den Schwediſchen Generalen nicht rathſamb dauchte/ bey einander zuverbleiben/ gieng der Feldmarſchall Banier aus Mechelenburg vnd Vor Pommern in vnvermuthlicher Eyle auff Schweet/ vnd da er die Schantzen herumb/ biß auff die/ ſo mit der Oder vmbgeben ſind/ welche doch auch endlich verlaſſen wurden/ hinweggenommen/ auch das ſchoͤne Churfuͤrſtliche Schloß in Brand geſtecket/ gieng er durch Stetin in die Newmarck/ vnd verlegete ſein Volck daſelbſt vnd in Hinter Pommern/ die Feinde von Vor Pommern damit abzuziehen.
Hieruͤber giengen abermahl etliche Scharmuͤtzel hin vnd her fuͤr.
Offtgemelter Vorhawer hoͤrete nicht auff/ bald hie bald dort in der Newmarck einzufallen/ vnd wen jhme nachgeſetzet ward/ ſich auff Landsberg zureterieren.
Gleichwol verſahe er es einmahl/ vnnd ward von Obriſten Schlangen/ der jhm an einem Holtze auff wartete/ umbgeben/ vnd muſte viel ſeines Volckes einbuͤſſen.
Daentgegen ward das gantze Garoiſche Regiment von acht Compagnien/ als ſie ſich in Paſewalck uͤber Stetin gemachet/ von den Kaͤyſerlichen uͤberfallen/ verderbet/ vnd was ſich nicht vnterſtellen ließ/ niedergemachet/ vnd muſte die gute Stadt abermahl daruͤber mit Haar laſſen/ vnd gepluͤndert werden.
Nach deme aber beſagter maſſen Generall Banier ſich in die Newmarck begeben hette/ lieſſen ſich ſolches die Kaͤyſerlichen nichts anfechten/ bemaͤchtigten ſich Damgarten/ Tribbeſees/ Loytz vnd anderer Orter an der Trebel vnd Peene/ naheten ſich gar an Wolgaſt/ vnd da die Beſatzung im Schloß die Stadt in jhren Haͤnden nicht wiſſen wolte/ bemuͤhete ſie ſich/ dieſelbe mit Fewrwerffen vntuͤchtig zumachen.
Nichtesdeſtoweniger kam endlich das Schloß in der Kaͤyſerlichen Haͤnde.
Dieſelbige bekamen hiebeneben/ nach einnehmung der Schantze bey Peenemuͤnde/ etliche Boͤthe vnd Kahne zur Hand/ ſetzeten etliche Reuter vnd Knechte/ bey zwey tauſend/ in Eyl auf die Jnſul Vſedom/ bemechtigten ſich derſelben/ vnd machetin die/ ſo ſich nicht auff die Swyne reterierten/ zu nichte.
Weil aber hiedurch die Seepaͤſſe der Stadt Stetin in groſſer Gefihr ſtunden/ wolte General Banier hiezu nicht ſtille ſitzen/ begab ſich eylfertig auff Wollin/ ließ auch etliche Schiffe von Stralſund durch Ammiral Blumen herzufuͤhren/ vnd ſtellete ſich in ſolche Verfaſſung/ das die Kaͤyſerlichen/ als ſie allen Verrath in dem Lande zu Vſedomb verzehret/ daſſelbe wiederumbquitierten/ vnd ſich wider in das feſte Land begaben.
10. Was ſichauſſer Landes begeben.
Dieſes Jahr hat/ wie geſaget/ den Roͤmiſchen Kaͤyſer Ferdinandum ij. hinweg geriſſen/ deme alsfort ſein Sohn Ferdinandus ij. der vergangenes Jahr zum Roͤmiſhen Koͤnige gekroͤnet war/ in der Regierung gefolget.
Seine Tochter Cœcilia iſt drauff Koͤnig Vladislao in Polen beygeeget/ in welcher Cron ſich auch newe Vnruhe eraͤuget.
Deñ es vard daſelbſt conſtituiret/ gewiſſe modos einzugehen/ wie ein Gee Zoll in der Cron Polen moͤchte angeſtellet werden.
Vnd ob woll ſolche conſtitution von allen Staͤnden mit beliebet ward/ vnd inſonderheit die Preusſiſchen Staͤdte jhre Landes vnd jhre Privilegien vnd andere wichtige Vrſachen anzogen/ ſo haben dennoch die Koͤnigliche Commiſſarij fuͤr Dantzig im Oliviſchen Gebiete die Spiringe zu Zolmeiſtern in ſtallieret/ die ſich auff etliche Schiffe/ ſo eine zeitlang auff der Reyde/ zwar als Koͤnigliche Schiffe gelegen/ jedoch mehrentheils mit Kauffmans Guetern nach Spanien befrachtet geweſen/ vnd hernach wieder geloͤſet worden/ begeben/ vnd im Nahmen des Koͤniges die aus-vñ einlauffende Schiffe/ einen Zoll abzugeben/ zwingen wollen.
Die Dantziger haben jhren diſſenſum alsfort allen benachbarten Potentaten vnd Communen/ mit denen ſie jhre Trafiquen haben/ kund gethan/ die Pfund Kam̃er geſchloſſen/ vnd ſich hoch bemuͤhet/ den Koͤnig auff andere Gedancken zubringen.
So bald aber der Koͤnig aus Dennemarck ſolches vernommen/ hat er etliche Schiffe ausgeſand/ die Spyringe verjaget/ vnd die Schiffe/ ſo zum newen Zoll zufordern vor Dantzig gelegen/ hinwegkgenommen/ welches ein groß auffſehen uͤberall verurſachet.
Auch iſt in Polen zu Crakow ein newer Ritter Orden zu Jungfraw Marien Ehre von lxxij. Bruͤdern/ vnter welchen der Koͤnig das Haupt iſt/ vom Bapſt beſtetiget:
Aber von Fuͤrſt Chriſtoff Radzevielen/ vnd anderen/ mit vielen Gruͤnden wiederrathen/ mit bitte/ das der Koͤnig die Stifftung vnd empfahung des Ordens biß auff neheſt kuͤnfftigen Reichstag verlegen wolle:
Vnd alſo iſt es biß hieher damit verblieben.
Franckreich vnterdes zog noch ſtarck mit vnterſcheidlichen Armeen zu Felde/ vnd verſuchete ſein Gluͤck an dem Rein/ in Burgundien/ in Jtalien/ vnd wo er konte.
Weßwegen denn auch Hertzog Bernhard ſich wieder in Teutſchland bey Reinfeld uͤber den Rein gemachet/ vnd gegen General Johan de Wehrt zu Felde geleget:
Hat aber wieder uͤber den Rein weichen muͤſſen/ die Hollaͤnder haben vnterdes Breda mit Gewalt den Spaniern aus der Hand geriſſen.
11. Trefflich viele Wunderzeichen in Pommern.
Alldieweil dieß Jahr die groͤſſeſte Veraͤnderung in Pommern verorſachet/ als hat es der Himmel ſelbſt/ vnd die Elementen/ ſo bedeutet/ ſo betrawret.
Jm Hornung gegen den Morgen etwa vmb drey Vhr iſt bey Stetin furm Frawenthor/ nach einem vorhergehenden Sturm von Sudeweſt/ ein groſſer weiſſer Flecke im Norden geblieben/ vnd hat zimlich helle geſchienen/ biß man drin eines groſſen klumpen Fewrs an ſichtig geworden/ ſo gros dem anſehen nach/ als ein Hauß/ oben weis/ vnd vnten roth/ vnd hat groſſe Fewrſtralen/ vnd Striemen in die hoͤhe von ſich geworfen/ iſt aber uͤber drey Augenblick am Himmel nicht ſtille geblieben/ ſondern ploͤtzlich auff die Erde bey der Windmuͤhlen niedergefallen/ dadurch der Wall/ wie es denn die Schiltwacht vnd viele Soldaten geſehen/ ſo helle geworden/ das man wol eine Nadel dabey hette faͤdemen koͤnnen.
Die Leute auff dem Grabow/ die bey der Hand waren/ haben dieſes groſſe ſchreckliche Fewr auch geſehen/ vnd ſagen/ das es eine Materij auff dem Acker/ da es niedergefallen/ hinter ſich gelaſſen/ davon die Winterſaet des Ortes verſenget vnd verderbet worden.
Solte ſolch ein Fewrzeichen vmbſonſt von der Natur abgeworfen werden?
O nein.
Wir Menſchen Kinder ſuchen offtmahlen Vrſachen in den Elementen/ vnd vergeſſen vnterdes des frommen Gottes/ der vns mitten im zorn zur Buſſe leiten wil.
Theils auch ſchlagens gar in den Wind.
Aber leider diß haben wir mit vnſerm Schaden erfahren/ was es bedeutet hat.
Dann im xv.
Tage hernach fiel das Pommeriſche Liecht/ vnſer letzte Bogislaus/ dahin.
Damit vergierg dem guten Pommerlande ſein Liecht vnd Fewr/ daran es ſich bißher gehalten/ gewer met/ erleuchtet/ vnd erquicket hette.
Jch habe mir von einem vornehmen von Adel Wolgaſtiſcher Regierung Joachim von Eickſtedt/ der nunmehr auch bey Gott iſt/ vnd an der ſchleichenden Seuche/ fuͤr welche er von Stetin geflohen/ zu Stralſund hat muͤſſen drauff gehen/ ſagen laſſen/ das kurtz vor Hertzog Philippi Julij Todte auch ſolch ein Fewr nahe bey Wolgaſt herunter geworfen ſey/ welches viele Leute mit verwunderung ſollen angeſehen haben.
Es hat auch ein vornehmer von Adel vor gewiß berichtet/ das man des Morgends auff ſeinem Ritterſitz vnd Schloß Panſin/ den Montag nach dem newen Jahr/ ein weis zimlich groſſes Creutz durch den Mond gehend geſehen/ das an jeder Ecken einen Regenbogen gehabt hat.
Etliche Wochen nach des Fuͤrſten Todte haben die ſaͤmptliche Paſtoren vnd Prediger zu S.
Jaeob von drey vhr biß an vieren die Sonne mit vnbeſchaͤdigten Augen geſehen/ wie ſie erſtlich gar ohne Stralen ſich gezeiget/ bald darnach die helffte jhres Coͤrpers ſchwartz/ bald gantz roth geworden ſey/ vnd ſie ſich balde gantz verlohren/ gleichwol wieder ohne jenige Stralen ſich gefunden/ vnd in ſich einen ſchwartzen Balcken bekommen habe.
Darauff hat eine ſchwartzlichte Kugel ſich vmb vnd durch jhren Coͤrper beweget/ biß ſie wieder roth/ vnd endlich gar wie Bluth geſtanden iſt.
Vngefehr einen Monat vorher haben drey Rathsherren daſelbſt nebenſt einem Schwediſchen Caͤm̃erierer bey einer halben Stunden lang geſehen/ das die Sonne gelblicht geſtanden/ vnd das ſich ein Aſchgrawer tunckeler Flecken/ faſt ſo gros/ wie die Sonne/ in derſelben ſehen laſſen/ welcher gleichſam mit der Sonnen geſtritten/ vnd es das anſehen gewonnen/ gleich huͤpfete vnd ſpruͤnge die Sonne/ ſich zuwehren/ vnd gebe einen Glantz zur Seyten von ſich/ das ſie nicht moͤchte gantz vberzogen werden.
Drauff haben ſie gemercket/ wie aus der vbrigen Klarheit der Sonnen/ ſo vnter dem Flecken ſtand/ eine recht rothe Farbe ſich vber die Circumferentz der Sonnen Coͤrper gegoſſen/ daß nicht ſie allein/ ſondern auch ein groſſer Raum vmb ſie her bluthroth geſtanden/ davon auch die Leute als roth ſich einander angeſehen haben.
Drauff hat ſich abermahl der Flecke/ vnd wieder die Roͤthe mercken laſſen/ vnd als ſich dieſe Abwechſelung wol achtmahl begeben/ iſt die Sonne wiederumb/ wie ein gelber Attlas/ zuſehen geweſen.
Man hat auch berichtet/ das drey Tage hernach zu Stralſund ein Wetterleuchten entſtanden/ vnd ein Donner vmb j. Vhr in der Mittags Predigt in St. Jacobs Kirche hinter dem Altar eingeſchlagen/ alſo das ein groſſer Klumpff Fewr hineingefallen/ vnd ſich hernach dermaſſen getheilet/ daß die gantze Kirche voll Fewr geſtanden/ aber Niemand beſchedigt habe.
Jch ſelbſt/ vnd viel an dere/ haben auch hernach im Junio mit groſſer Verwunderung angeſehen/ wie die Sonne mit hinter ſich gezogenen Stralen des Morgends auff gegangen/ daß man/ weil ſie nicht anders als der volle Mond geſtanden/ mit vollem Geſicht lange Zeit hat hinein ſehen koͤnnen.
Man hat auch vmb ſolche Zeit zu Stetin vmb die Sonne einen Halonem oder Hoff auff den Abend geſehen/ welcher Hoff zu Roſtockdoppelt/ vnd mit einem Creutz ſol geſtanden ſeyn.
Hernach iſt von vielen vornehmen Leuten in Stetin ein runder weiſſer Circkel Nordenwerts an der Sonn gemercket/ darin ein Stuͤck vom Regenbogen geſtanden.
Auch iſt mir von einem Pfarren vom Lande berichtet/ dz er im Norden einen Queerbalcken vnd andere Zeichen nicht ohne groſſe Bewegnus geſehen.
Das Fuͤrſtliche Gemach zu Hofe/ darin der Fuͤrſtliche Coͤrper ſtehet/ iſt auch eben vnter der Predigt/ von ſich ſelbſt/ da es doch verſchloſſen geweſen auffgegangen/ vnd alsfort hat drauff der Hoff Prediger M. Vrdanus Lehman/ der ſonſt Bettfeſt war/ die Welt geſegnet.
Zu Collberg vnd Koͤkeritz auff der Papiermuͤhlen ſind auff einen Tag/ eben da die Kaͤyſerliche auff die beyde ausgemattete vnd verderbete Staͤdte/ Pyritz vnd Stargard/ zugiengen/ von glaubwuͤrdigen Leuten zwey Wunderzeichen mit beſtuͤrtzung geſehen.
Zu Collberg ließ ſich erſtlich ein langer Comet/ gleich wie ein Drachenſchwantz/ mit einem Fewrigen Rauch ſehen.
Drauff kruͤmmete ſich ein Lewenſchwantz uͤber der Stadt/ vnd beſchloß gleichſam einen Ofen/ darauß anfaͤnglich zwey Lewen Geſichter/ hernach zweene Baͤhren Koͤpfe/ wiederumb zwene Reuter/ auff zwey grawen Roſſen herfuͤrgiengen/ ſo vom Suͤden vnd Norden auff einander renneten/ vnd der vom Suͤden hat mit einem bloſſen Schwerd zweymahl vmb ſich gehawen/ folgends zogen etliche Voͤlcker gegen einander/ wie auch weiter zwey wilde Thiere/ vnter welchen das vom Norden wieder das andere vom Suͤden geſteget hat.
Drauff folgeten drey Schuͤſſe aus dem Suͤden/ vnd ſtand endlich die Stadt Collberg gantz ſichtbarlich mit Kirche/ Rathhaus/ vnd andern Haͤuſern am Himmel.
Dieſes hat Hans Junge/ Niclaus Wallers/ von Behnfeld/ vnd viele andere Leute/ als ſie von der Colbergiſchen Muͤnde nach der Stadt gehen wolten/ geſehen.
Auff der Papiermuͤhlen zu Koͤkeritz hat Jochim Rhete/ ein glaubwuͤrdiger Buͤrger zu Stetin/ wie ichs aus ſeinem Munds gehoͤret/ nach neun vhr auff den Abend geſehen/ daß eine Wolck/ im Oſten als ein Berg geſtanden/ vnd ein groſſer/ vollkommener vnd Natuͤrlicher abgebildeter Lewe/ der endlich eine ſchoͤne eigendliche guͤldene Krone auff das Haupt bekommen/ vnd hinter jhm ein groß Thier/ einem groſſen Fiſche gleich/ erſchienen/ vñ endlich in der vorgemelten Wolcken zergangen ſey.
Nachmals/ ſagt er/ ſey abermahlen ein vollkommener Lewe/ jedoch ohne Fuͤſſe/ vnd mit vfgeſperretem Rachen erſchienen/ der hinter ſich ins Weſten geſehen habe.
Vnd ein viertheil ſtunde hernach ſey aus einer ſchwartzen Wolcken/ die als ein dicker Baum im Norden geſtanden/ eine Mans Perſone herfuͤr getreten/ vnnd der Baum habe ſich in zwey vngehewre Pferde verwandelt/ die uͤber beregten Mann/ der ſich fuͤr ſie demuͤtigte/ vnd gar klein ward/ hingegangen ſeyn.
Viele meinen/ die bedeutungen des gekroͤneten Lewen/ vnd denn des andern Lewen/ mit verſtuͤmmelten forderen Fuͤſſen/ wie auch der beyden vngehewren Pferde/ ſo uͤber den Mann/ der endlich gar klein geworden/ hingiengen/ ſeyn vns ſchon in die Hand gerathen.
Aber von dieſen vnd andern Zeichen mag vrtheilen/ wer da wil: Jch habe/ was Gott gleichſam in den Wolcken ſchreibet oder mahlet (denn vngefehr entſtehen ſolche Bilder nicht/ werden auch wol zweifels ohn vom Teufel an vnd in den groſſen Liechtern des Him̃els vnd am Fixmament nicht gemahlet werden) nicht verſchweigen wollen.
Ob ich aber wol weis/ daß in Mechelnburg/ Marck vnd Preuſſen/ vnd andern benachbarten Oertern/ dergleichen Wunder ſich auch eraͤuget/ ſo habe ich gleichwol ſolche in dieſe Pommeriſche Hiſtoria nicht ſetzen wollen.
Die Nachbawren moͤgen das Jhrige auff mercken.
Alſo war es auch ein frembdes/ vnd nicht ein einheimiſches/ daß wir in Stetin einen jungen Frantzoſen/ bey xviij. oder xx. Jahren/ geſehen/ welchem ſein Bruder in Mutterleibe vnter der Bruſt heraus gewachſen/ dermaſſen/ das er zwar den einen Fuß in deſſen Leibe ſteckend gehabt/ der ander aber/ doch nur mit vier Zehen/ nebenſt der gantzen Bruſt vnd Haupt herfuͤrgegangen.
Vnd ob die Mißgeburt wol ein vollkom̃enes Haupt/ jedoch ohne geoͤffnete Augen/ wie auch die Haͤnde nur mit drey Finger gehabt/ ſo hat es den- noch nichts gegeſſen/ auch nicht Othen geholet/ wie auch keine Excrementa auſſer dem Schweiſſe von ſich geworfen/ das dannenher die Medici ſchloſſen/ das es Vitam Embryonis lebete.
10. Auguſt.
Eins muß Jch noch anmercken.
Jm Auguſto hat mir ein vornehmer Theologus dieſer Stadt/ einen Roſenſtauden/ vngefehr einer halben Elen lang/ zugeſchicket/ ſo in eines Buͤrgers Garten bey den Spieckern dermaſſen gewachſen war/ daß mitten auff der Stangen eine groſſe rohte Roſe weit auff gethan/ geſtanden/ vnd die Stange in ſich/ ohn den gewoͤhnlichen Roſenknopff/ beſchloſſen hat.
Vnter ſolchen Blettern aber ſind an ſtatt der bekanten fuͤnff gruͤnen ſpitzigen Huͤlſen/ vier gruͤne Bletter/ als ſie pflegen am Stauden ſitzen/ gefunden:
Ober der Roſe giengen vmb die Stange andere rohte Roſenbletter/ jmmer eins hoͤher als das ander/ als an einem Thyrſo herumb/ vnd der Obriſte Gipfel hette etliche gruͤne Blaͤtter/ wie man etwa eine Coronam Jmperialem ſehen pfleget.
Eine rechte Wunderblume!
Doch haben wir mehr Wunder an Roſen in Pommern gehabt.
Bey Greiffenberg ſind im mdcxxix. Jahr auff einer Weiden etliche Natuͤrliche/ riechende Roſen gewachſen/ vnd von Adel vñ Vnadel geſehen/ auch eine davon an den Landsfuͤrſten nach Hofe geſand worden.
Etliche wollen davon diſcurrieren/ wie man aus einem Baum kan Trauben wachſen machen/ wenn man die Reben/ ſo neben jhme geleget ſeyn/ zwiſchen ſeine Rinden verſchleuſſet/ vnd ſie drin wachſen leſſet/ daß auch etwa vor deme ein Roſenſtaude bey der Weyde geſtanden/ deſſen Wuͤrtzel ſich mit der Weyden Wuͤrtzel vermenget/ vnd inwendig im Baum jhre Wirckungen gehabt/ vnd endlich durch die Rinden die Roſen gebracht habe.
Ob hierin die Vrſache ſtehet/ vnd ob an dem Ort/ da die Roſen tragende Weyde ſtehet/ jemahls Roſenbuͤſche geſtanden/ wird billig gezweiffelt/ inſonderheit weil weder zuvor/ noch nach dieſem mahl keine Roſen mehr auff der Weyden ſind zu finden geweſen/ welches doch geſchehen wuͤrde/ wenn Natuͤrliche Vrſachen weren verhanden geweſen.
Glaubet man Plinio/ wenn Er ſchreibet/ das Korn auff Beumen wunderbarlicher weiſe gewachſen ſey/ ſo verneine man auch in dieſer Zeit nicht alles/ was wieder den gemeinen Lauff der Natur ſich eraͤuget.
D. Dan.
Cramerus hat aus gewiſſer eingenommener Kundſchafft in ſeiner Kirchen- Hiſtory geſchrieben/ das bey Newen Stetin zum Sparſe ein Kind kranck geworden/ vñ vnter dem rechten Schulter blatt auff dem Ruͤcken im mdcjv. Jahr ein lenglicht Geſchwier bekommen/ aus welchem/ als man es geoͤffnet/ eine ledige Rockenaͤhre mit dem Strohſtengel herausgezogen/ vnd von dem Prediger daſelbſt/ Johanne Floro/ auff gehaben vnd verwahret iſt.
Solches muͤſſen wir glauben:
Dann es iſt war:
Aber wer glaubt jetzund/ wenn Wunderzeichen geſchehen?
Eben im nechſtgemelten mdcxxix. Jahr den xxvi. Junij. iſt auch in M.
Davidis Reutzij/ geweſenen Superintendentis/ meines Schwieger Vaters Garten/ an einer Roſe ein vngebraͤuchliches Gewechs zuſehen geweſen.
Dann eine ſchoͤne rothe Roſe/ als ſie ausgebluͤhet/ vnd die Bletter numehr abgeworffen hette/ hat aus dem Roſenknopff ſechs andere kleine rothe Roͤſel ein herfuͤrgebracht.
Dieſes Gewechs/ weil es jhm ſehr frembd fuͤrkam/ hat er vielen vornehmen Leuten gezeiget/ die druͤber nebenſt Jhme jhre Gedancken mit etlichen Lateiniſchen Verßlein/ die noch verhanden ſeyn/ auff geſetzet haben.
Drunter ſind dieſe.
Plin. lib. 18. diſt. nat. c. 18.
M. D. R. I.
ROſa cadens hodie Roſa: ſextuplicata Roſellis Cras redit.
Anne mori ſic tibi dulce lucrum?
II.
Unus abit: redeunt ſex flores germine in uno: Quod periit largo fœnore Jova refert.
III.
atria decidua eſt Roſa nunc: fac floreat illa, Summe Deus, Septem, Sexq; decemq; Roſis.
IV.
Sex denata Roſis Roſa ReuzI naſcitur hortis, Qua m cecidiſſe doles, florethonore novo.
Scilicet hæc Patriæ faciem tibi præſtat & omen, Illa renaſcenti flore reſurget humo, In Pattiam inq́; Roſam Domini viget æqua poteſtas.
Patria florebit, quam perijſſe putas.
D. J. F.
FOrſitan exhauſtas vires Pomeranidos illa Depingit, flores cui periere, Roſa. At ſex confeſtim, quæ naſcebantur eodem Caule, ſuo faciem ſpero vigore novam Noſtrarum rerum, ſortisq́; notare futuræ, Quam revireſcentem reddet Jova brevi.
D. D. C.
QUod ſex progenuit Roſa planè effœta roſellas, Oſtentum hoc horti eſt, Reuzi adamande, tui, O ſimiles vires Eccleſia noſtra reſumat!
Atq́; erimus Papæ fœtor, odorq́; Deo.
D. C. S.
NOſtra roſis ſenis Pomerania læta vigebat, Sed quinq́; ex illis, heu! cecidere Roſæ.
Vnica nunc ſupereſt (longum precor illa ſuperſit) Præluſtri Roſa de ſtemmate Spes generis.
Illius & Patriæ cecidit flos Marte ſupremus, Demetat ut reliquum Mors petit hoſtis atrox.
Illa Roſis ſenis Roſa ſed florebit odora, Aut Patriæ hæres ſex unicus inſtar erit.
Opto Roſæ referat nobis hoc mira propago:
Irrita ſint hoſtis, ſint mea vota rata.
M. J. J. C. I.
UNa Calyx Eccleſiolæ ſex proferat amplo Fœnore, dans Chriſto munera larga ſuo.
II.
Purpurea calyce exurgens, pariensq́, roſellas Sex Roſa, quid, Reutzi, vit venerande, notet?
Proventus ſenos Templumq́; Forumq́; Torumq́; Producant homines, exhilarentq́; Deum.
M. J. M. I.
SEx denata Roſas Roſa ferr in præſulis horto: Hinc, credo, ſurgent omina ſena pijs.
II.
Sex fert una Roſas, & quæ jam marcuit, ex ſe Fert prolem:
Spes hinc patria mœſta capit.
III.
Quæ roſa perdiderat formam, folia atq́; vigorem, Sextuplicem ecce!
Deo fide, benignus adeſt.
IV.
Quod fuit, & nihil eſt, & ſex fert corpora Felix.
Olim, nunc premitur Patria.
Spes ſupereſt.
V.
Si perijt folium, ſunt ſextuplicata renata.
O redeat Patriæ ſextuplicata ſalus!
VI.
Vna Roſa eſt, ſunt ſex: ſunt ſeptem.
Fata premendos Sub dominis varijs heptade nos recreant.
M. M. B.
SIccine Relligio, quæ jam denata videtur, Florebit velut hæc ſextuplicata Roſa?
Vnd mit dieſen wollgemeineten Wundſch- Spruͤchlein wollen Wir vnſere Hiſtoriam ſchlieſſen.
SOLI DEO GLORIA.
