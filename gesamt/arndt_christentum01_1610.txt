Vier Buͤcher Von wahrem Chriſtenthumb/ Heilſamer Buſſe/ Hertzlicher Rewe vnd Leid vber die Suͤnde vnd wahrem Glauben: auch heiligem Leben vnd Wandel der rechten wahren Chriſten.
Derer Inhalt nach dem Titul zu finden.
Das Erſte Buch Jetzo auffs newe vberſehen vnd gebeſſert/ Durch Johannem Arndt/ Diener der Kirchen zu S Andreæ in Eißleben.
Matth.7.
Die Pforte iſt enge/ der Weg iſt ſchmal der zum Leben fuͤhret/ vnd wenig ſind jr die jn finden.
Bernhard.
Chriſtum ſequendo citius apprehendes quam legendo.
Mit Churf.
Saͤchſiſcher Freyheit/ etc.
Gedruckt zu Magdeburg durch Joachim Boͤel/ In verlegung Johan Francken/ Im Jahr 1610.
Inhalt der vier Buͤcher.
Das I. Liber Scripturæ.
Wie in einem wahren Chriſten Adam taͤglich ſterben/ Chriſtus aber in jhm leben ſoll:
Vnd wie er nach dem Bilde Gottes taͤglich ernewert werden/ vnd in der newen Geburt leben muͤſſe.
Das II.
Liber vitæ Chriſtus.
Wie Chriſti Menſchwerdung/ Liebe/ Demut/ Sanfftmut/ Gedult/ Leiden/ Sterben/ Creutz/ Schmach vnd Todt/ vnſer Seelen Artzney vnnd Heilbrunnen:
Spiegel vnd Buch vnſers Lebens ſey.
Vnd wie ein wahrer Chriſt/ Suͤnde/ Todt/ Teuffel/ Helle/ Welt/ Creutz vnnd alle Truͤbſal durch den Glauben/ Gebet/ Gedult/ Gottes Wort vnd Himliſchen Troſt vberwinden ſol:
Vnd daſſelbe alles in Chriſto Jeſu/ durch deſſelben Krafft/ Stercke vnd Sieg in vns.
Das III.
Liber Conſcientiæ.
Wie Gott den hoͤchſten Schatz/ ſein Reich/ in des Menſchen Hertz gelegt hat/ als einen verborgenen Schatz im Acker/ als ein Goͤttliches innerliches Liecht der Seelen.
Das IIII. Liber Naturæ
Wie das groſſe Weltbuch der Natur von Gott zeuget/ vnd zu Gott fuͤhret.
An den Chriſtlichen Leſer.
WAs fuͤr ein groſſer vnd ſchendtlicher Mißbrauch des heiligen Evangelij in dieſer letzten Welt ſey/ Chriſtlicher lieber Leſer/ bezeuget gnugſam/ das Gottloſe vnbußfertige Leben/ derer/ die ſich Chriſti vnd ſeines Worts/ mit vollẽ Munde ruͤhmen/ vnd doch ein gantz vnchriſtlich Leben fuͤhren/ gleich als wenn ſie nicht im Chriſtenthumb/ ſondern im Heydenthumb lebeten.
Solch Gottloß Weſen/ hat mir zu dieſem Buͤchlein Vrſach geben/ damit die Einfeltigen ſehen moͤchten/ worin das ware Chriſtenthumb ſtehe/ nemlich in Erweiſung des waren lebendigen thetigẽ Glaubens/ durch rechtſchaffene Gottſeligkeit/ durch Fruͤchte der Gerechtigkeit/ Wie wir darumb nach Chriſti Namen genennet ſein/ dz wir nicht allein an Chriſtum gleuben/ ſondern auch in Chriſto leben ſollen/ vnd Chriſtus in vns wie die ware Buſſe auß dem innerſten Grunde des Hertzens gehẽ muͤſſe/ wie Hertz/ Sinn vnnd Muth muͤſſe geendert werden/ dz wir Chriſto vnd ſeinem heiligen Evangelio gleichfoͤrmig werden:
Wie wir durchs Wort Gottes muͤſſen taͤglich ernewert werden zu newen Creaturen.
Denn gleich wie ein jeder Same ſeines gleichen bringet/ alſo muß das Wort Gottes in vns Taͤglich newe Geiſtliche Frucht bringen/ vñ ſo wir durch den Glauben newe Creaturen worden ſein/ ſo muͤſſen wir auch in der newen Geburt leben/ Summa/ wie Adam in vns ſterben/ vnd Chriſtus in vns leben ſol/ Es iſt nicht gnug Gottes Wort wiſſen/ ſondern man muß auch daſſelbige in die lebendige thetige Vbung bringen.
Groſſer Mißbrauch des Evangelij.
Worin dz ware Chri ſtenthum̃ ſtehe.
Gottes Same muß in vns Frucht bringen.
Viel meinen/ die Theologia ſey nur eine bloſſe Wiſſenſchafft vnd Wortkunſt/ da ſie doch eine lebendige Erfahrung vñ Vbung iſt.
Jederman ſtudiret jetzo/ wie er hoch vnd beruͤmbt in der Welt werden moͤge/ aber from ſeyn wil niemand lernen.
Jederman ſucht jetzo hochgelarte Leute/ von denen er Kunſt/ Sprachen vnd Weißheit lernen moͤge/ aber von vnſerm einigen Dortore IEſu Chriſto/ wil niemand lernen Sanfftmut vnnd hertzliche Demut/ da doch ſein heiliges lebendiges Exempel/ die rechte Regel vnd Richtſchnur vnſers Lebens iſt/ Ja die hoͤchſte Weißheit vnd Kunſt/ das wir billich ſagen koͤnnen:
Omnia nos Chriſti vita docere poteſt.
Jederman wolte gern Chriſti Diener ſein/ aber Chriſti Nachfolger wil niemandt ſeyn.
Er ſpricht aber Joh. 12. Wer mir dienen wil/ der folge mir nach:
Darumb muß ein rechter Diener vnd Liebhaber Chriſti/ auch ein Nachfolger Chriſti ſein.
Wer Chriſtum lieb hat/ der hat auch lieb das Exempel ſeines heiligen Lebens/ ſeine Demut/ Sanfftmut/ Gedult/ Creutz/ Schmach vnd Verachtung/ obs gleich dem Fleiſch wehe thut.
Vnnd ob wir gleich die Nachfolge des H. vnnd edelen Lebens Chriſti in dieſer Schwachheit nicht vollkoͤmlich erreichen koͤnnen.
Dahin auch mein Buͤchlein nicht gemeynet/ ſo ſollen wirs doch lieb haben vnd darnach ſeufftzen/ denn alſo leben wir in Chriſto/ vnd Chriſtus in vns/ wie S. Johannes 1. am 2. ſpricht:
Wer da ſaget dz er in jhm bleibet/ der ſol auch wandeln/ gleich wie er gewandelt hat.
Jetzo iſt die Welt alſo geſinnet/ das ſie gerne alles wiſſen wolte/ aber das jenige das beſſer iſt denn alles wiſſen/ nemlich Chriſtum lieb haben/ wil niemandt lernen.
Es kan aber Chriſtum niemandt lieb haben/ Er folge denn auch dem Exempel ſeines heiligen Lebens.
Viel ſeyn/ ja die meiſten in dieſer Welt/ die ſich des H. Exempels Chriſti ſchemen/ nemlich ſeiner Demut vnd Nidrigkeit/ dz heiſſet ſich ſeines HErrn Chriſti geſchemet/ Dauon der HErr ſagt Marc. 8. Wer ſich meiner ſchemet in dieſer Ehebrecheriſchen Welt/ ꝛc.
Die Chriſten wollen jetzo einen ſtattlichen/ prechtigen/ reichen/ weltformigen Chriſtum haben/ aber den armen ſanfftmuͤtigen/ demuͤtigen/ verachteten/ nidrigen Chriſtum wil niemandt haben/ noch bekennen/ noch demſelben folgen/ darumb wird Er einmal ſagen/ Ich kenne ewer nicht/ Ihr habt mich nit wollen kennen in meiner Demut/ darumb kenne ich wer nit in ewer Hoffart.
Theologia eine Experientz.
Studium pietatis, gar erloſchen.
Worin die Liebe Chriſti ſtehe.
Wer Chri ſto nicht folget der gleubet auch nicht an jhn.
Was ſey Chriſtum lieb habẽ/ vnd ſich ſeiner ſche men.
Dem demuͤtigen Chriſtum wil niemand folgen.
Nicht allein aber iſt das Gottloſe Leben vnd Weſen/ Chriſto vnd dem waren Chriſtenthumb gantz zuwieder/ ſondern es heuffet taͤglich Gottes Zorn vnnd Straffe alſo/ daß Gott alle Creaturen wieder vns ruͤſten muß zur Rache/ daß Himmel vnnd Erde/ Fewer vnd Waſſer wieder vns ſtreiten muͤſſen/ ja die gantze Natur engſtet ſich daruͤber vnnd wil brechen:
Daher muß elende Zeit kommen/ Krieg/ Hunger vnnd Peſtilentz/ Ja die letzten Plagen dringen ſo heuffig vnnd mit Gewalt herein/ das man faſt fuͤr keiner Creatur wird ſicher ſeyn koͤnnen.
Denn gleich wie die grewlichſten Plagen die Egypter vberfielen fuͤr der Erloͤſung vnd Außgang der Kinder Iſrael auß Egypten/ Alſo werden fuͤr der endlichen Erloͤſung der Kinder Gottes/ ſchreckliche/ grewliche/ vnerhoͤrte Plagen die Gottloſen vnnd Vnbußfertigen vberfallen.
Darumb hohe Zeit iſt Buſſe zuthun/ ein ander Leben anzufahen/ ſich von der Welt zu Chriſto zu bekehren/ an jhn recht gleuben/ vnnd in jhm Chriſtlich leben/ auff dz wir vnter dem Schirm des Hoͤchſten/ vnd Schatten des Allmechligen ſicher ſein mõgen/ Pſalm 91. dazu vns auch der HErr vermahnet Luc. 21.
So ſeyd nun wacker allezeit vnd betet/ daß jr wirdig werden muͤget zu entfliehen dieſem allen/ ſolches bezeuget auch der 112. Pſalm.
Den Gott loſen ſind alle Creaturen zuwieder.
Letzteplagen dringen herein/ die Erloͤſung na het ſich.
Durch Buſſe vnd Gebet ent fliehẽ wir den letzten Plagen.
Darzu werden dir lieber Chriſt/ dieſe Buͤchlein Anleitũg geben/ wie du nicht allein durch den Glauben an Chriſtum Vergebung deiner Suͤnden erlangen ſolt/ ſondern auch wie du die Gnade Gottes recht ſolt gebrauchen zu einem heiligen Leben/ vnd deinen Glauben mit einem Chriſtlichen Wandel zieren vnd beweiſen.
Denn dz wahre Chriſtenthumb ſtehet nicht in Worten/ oder im euſſerlichen Schein/ ſondern im lebendigen Glauben/ aus welchem rechtſchaffene Fruͤchte/ vnd allerley Chriſtliche Tugende entſprieſſen/ als aus Chriſto ſelbſt.
Denn weil der Glaube Menſchlichen Augen verborgen vnnd vnſichtbar iſt/ ſo muß er durch die Fruͤchte erwieſen werden/ Sintemal der Glaube aus Chriſto ſchoͤpffet alles Gutes/ Gerechtigkeit vnd Seligkeit.
Worin dz wahre Chriſtenthumb ſte he.
Wenn er nun beſtendig erwartet der verheiſſenen Guͤter/ die dem Glauben verſprochen ſeyn/ ſo entſprieſſet aus dem Glauben die Hoffnung/ denn was iſt die Hoffnung anders/ denn ein beſtendiges/ beharrliches Erwarten der verheiſſenen Guͤter im Glauben:
Wenn aber der Glaube dem Nechſten die empfangene Guͤter mittheilet/ jetzo entſpringet aus dem Glauben die Liebe/ vñ thut dem Nechſten wieder alſo/ wie jhm Gott gethan hat: Wenn aber der Glaube in der Prop des Creutzes beſtehet/ vnd ſich dem Willen Gottes ergibt/ Jetzo waͤchſet die Gedult auß dem Glauben/ wenn er aber im Creutz ſeufftzet/ oder Gott fuͤr empfangene Wolthaten dancket/ Jetzo wird das Gebet geboren/ wenn er Gottes Gewalt vnnd des Menſchen Elende zuſammen faſſet/ vnd ſich vnter Gott ſchmieget vnnd bieget/ Jetzo wird die Demut geboren:
Wenn er ſorget/ das er nit moͤge Gottes Gnade verlieren/ oder wie S. Paulus ſpricht:
Mit Furcht vnnd Zittern ſchaffet/ das er ſelig werde/ Jetzo iſt die Gottes Furcht geboren.
Wie alle Chriſtliche Tugen de aus dẽ Glauben entſprieſſen.
Philip.
2.
Keine ware Chriſtli che Tugend kan ohne den Glauben ſeyn.
Alſo ſieheſtu/ wie alle Chriſtliche Tugenden des Glaubens Kinder ſeyn/ vnnd aus dem Glauben wachſen vnd entſprieſſen/ vnd koͤnnen nit vom Glauben/ als von jhrem Vrſprung getrennet werden/ ſollens anders warhafftige/ lebendige Chriſtliche Tugende ſein/ aus Gott/ aus Chriſto/ vnnd aus dem heiligen Geiſt entſproſſen.
Darumb kan kein Gott wolgefellig Werck ohn den Glauben an Chriſtum ſeyn.
Denn wie kan wahre Hoffnung/ rechte Liebe/ beſtendige Gedult/ hertzlich Gebet/ Chriſtliche Demut/ kindliche Furcht Gottes ohne Glauben ſeyn?
Es muß alles aus Chriſto dem Heilbrunnen/ durch den Glauben geſchoͤpffet werden/ leydes Gerechtigkeit/ vnnd alle Fruͤchte der Gerechtigkeit: Du muſt dich aber wol fuͤrſehen/ das du ja bey leibe deine Wercke vñ anfahende Tugend/ oder Gaben des newen Lebens nicht mengeſt in deine Rechtfertigung fuͤr GOtt/ denn da gilt keines Menſchen Werck/ Verdienſt/ Gaben oder Tugend/ wie ſchoͤn auch dieſelben ſeyn/ ſondern der hohe vollkommene Verdienſt JEſu Chriſti/ durch den Glauben ergreiffen/ wie ſolches im 5. 19. 34. vnd 41. Capittel dieſes Buchs/ vnnd in den dreyen erſten Capitteln des andern Buchs gnugſam außgefuͤhret iſt.
Darumb ſihe dich wol fuͤr/ daß du die Gerechtigkeit des Glaubens/ vnnd die Gerechtigkeit des Chriſtlichen Lebens nit in einander mengeſt/ ſondern wol vnterſcheideſt/ denn diß iſt das gantze Fundament vnſer Chriſtlichen Religion.
Nichts deſto weniger aber muſtu dir deine Buſſe laſſen einen rechtſchaffenen Ernſt ſein/ oder du haſt keinen rechtſchaffenen Glauben/ welcher taͤglich das Hertz reiniget/ endert vnd beſſert/ ſolt auch wiſſen/ daß der Troſt des Evangelij nicht hafften kan/ wo nicht rechtſchaffene ware Rew/ vnnd Goͤttliche Trawrigkeit vorher gehet/ dadurch das Hertz zubrochen vnd zuſchlagen wird/ denn es heiſſet/ Den Armen wird dz Evangelium geprediget:
Vnnd wie kan der Glaube dz Hertz lebendig machen/ wens nit zuuor getoͤdtet wird durch ernſtliche Rewe vnd Leidt/ vnd wahre Erkentniß der Suͤnden?
Darumb ſoltu nit gedencken/ dz die Buſſe ſo ſchlecht vnd leicht zugehe: Bedencke wie ernſte vnnd ſcharffe Wort der Apoſtel Paulus brauchet/ da er gebeut dz Fleiſch zu toͤten vnd zu creutzigen ſampt den Luͤſten vñ Begier den/ ſeinen Leib auff zuopffern/ der Suͤnden abzuſterben/ der Welt gecreutziget werden/ Warlich diß geſchicht nit mit Zerttelung des Fleiſches.
Die heiligen Propheten mahlen auch die Buſſe nicht lieblich abe/ wenn ſie ein zubrechen/ zuſchlagen Hertz/ vñ einen zerknirſchten Geiſt fordern/ vñ ſagen:
Zureiſſet ewre Hertzen/ heulet/ klaget vnd weinet/ wo findet man jetzo ſolche Buſſe?
Der HErr Chriſtus nennets ſich ſelbſt haſſen/ verleugnen/ abſagen alle dem dz man hat/ wil man anders ſein Juͤnger ſeyn/ ſolches gehet warlich nicht mit lachendem Munde zu.
Deſſen allen haſtu ein lebendig Exempel vnd Contrafect in den ſieben Bußpſalmen.
Die Schrifft iſt voll des Goͤttlichen Eiffers/ dadurch die Buſſe neben jren Fruͤchtẽ erfordert wird/ bey verluſt der ewigen Seligkeit/ darauff kan denn der Troſt des Evangelij ſeine rechte natuͤrliche Krafft erzeigen.
Beydes aber muß Gottes Geiſt durchs Wort in vns wircken.
Alles was Gott gefallen ſol/ muß auß Chriſto dem Heil.
brunnen geſchoͤpffet werden durch den Glauben.
Werck vñ Gaben nicht in die Rechtfertigung zu mengẽ.
Gerechtig keit des Glaubens vnd Lebens weit zu vnterſcheiden.
Aller Troſt vor geblich ohne Erkentniß der Suͤnde.
Matt. 11.
Roͤm. 6. Galat.
6. Roͤm. 12. Galat.
5. Wahre Buſſe iſt nicht ein ſchlecht Werck/ ſõdern ein groſſer Ernſt Joel. 2. Pſal. 51.
Luc. 9. Luc. 14.
Denen jre buſſe kein Ernſt iſt/ koͤnnen auch des wahren Troſts nicht theil hafftig werden.
Von ſolcher ernſter/ warhafter/ inniglicher Hertzen Buſſe/ vnd von derſelben Fruͤchten handelt diß mein Buͤchlein/ vnd von der praxi vnd vbung des wahren Glaubens/ auch wie ein Chriſt alles in der Liebe thun ſol/ denn was aus Chriſtlicher Liebe geſchicht/ das gehet auch aus dem Glauben.
Darum̃ ſol der Chriſtliche Leſer freundtlich erinnert ſeyn/ dz er fleiſſig ſehe nach dem Scopo vñ Ziel des gantzen Buͤchleins/ ſo wird er befinden/ daß es fuͤrnemlich dahin gerichtet iſt/ dz wir den verborgenen angebornẽ Grewel der Erbſuͤnde erkennen/ vnſer Elend vnnd Nichtigkeit betrachten lernen/ an vns ſelbſt vñ an alle vnſerm Vermuͤgen verzagen/ vns ſelbſt alles nemen/ vnd Chriſto alles geben/ auff das er alles allein in vns ſey/ alles in vns Wircke/ allein in vns lebe/ alles in vns ſchaffe/ weil er vnſer Bekehrung vnd Seligkeit/ Anfang/ Mittel vñ Ende iſt/ wie ſolches deutlich vnd vberfluͤſſig an vielen oͤrtern dieſes Buͤchleins erkleret iſt/ dadurch der Papiſtẽ/ Synergiſten/ Majoriſten Lehr außdruͤcklich refutirt vnnd verworffen wird.
Auch iſt der Artickel von der Rechtfertigung des Glaubens/ in dieſem/ ſonderlich aber im andern Buch alſo geſcherffet/ vnd ſo hoch getrieben/ als es jmmer muͤglich.
Proteſtire hiemit/ das ich diß Buͤchlein/ gleich wie in allen andern Artickeln vnd Puncten/ alſo auch in artieulo de libero arbitrio & iuſtificatione peccatoris corã Deo, nit anders nach dem Verſtande/ Librorum ſymbolicorum Eccleſiarum Auguſtanæ Confeßionis:
Als da ſeyn/ die erſte vnuerenderte Augſpurgiſche Confeßion, Apologia, Schmalcaldiſche Artickel/ beyde Catechiſmi Lutheri, vnd Formula concordiæ, will verſtanden haben.
Gott erleuchte vns alle mit ſeinem H. Geiſte/ daß wir lauter vnd vnanſtoͤſſig ſeyn im Glauben vnd Leben/ biß auff den Tag vnſers HErrn Jeſu Chriſti (welcher nahe fuͤr der Thuͤr iſt) erfuͤllet mit Fruͤchten der Gerechtigkeit/ zu Lobe vnnd Preiſe GOttes/ Amen.
Ziel vnnd Zweck dieſetz Buchs.
Philip 1.
Regiſter der Capittel/ ſo in dieſein erſten Buch begriffen
Cap. ſeyn. Fol.
1. Was dz Bilde Gottes im Menſchẽ ſey. 1
2. Was der Fall Adams ſey.
11
3. Wie der Menſch in Chriſto Jeſu zum ewigen Leben wieder ernewret werde.
21
4. Was ware Buſſe ſey:
Vnd was das rechte Creutz vnd Joch Chriſti ſey.
33
5. Was der ware Glaube ſey.
42
6. Wie Gottes Wort muͤſſẽ im Menſchen durch den Glauben lebendig werden.
52
7. Wie Gottes Geſetz in aller Menſchen Hertz geſchrieben ſey/ welches ſie vberzeuget/ daß ſie an jenem Tage keine Entſchuͤldigung haben.
60
8. Dz ohne wahre Buſſe ſich memand Chriſti vnd ſeines Verdienſtes zu troͤſten habe.
69
9. Durch das jetzige vnchriſtliche Leben wird Chriſtus vnd der wahre Glaube verleugnet.
81
10. Das Leben der jetzigen Welt iſt gar wieder Chriſtum/ darumb iſts ein falſch Leben vnd ein falſch Chriſtenthumb.
86
11. Wer Chriſto in ſeinem Leben nicht folget/ der thut nit wahre Buſſe/ iſt kein Chriſt/ vnd nicht Gottes Kind:
Auch was die Newe Geburt ſey/ vnd das Joch Chriſti.
89
12. Ein wahrer Chriſt muß jhm ſelbſt vnd der Welt abſterben/ vnd in Chriſto lebẽ.
105
13. Vmb der Liebe Chriſti willẽ/ vñ vmb der ewigẽ zukuͤnfftigẽ Herrligkeit willen/ darzu wir geſchaffẽ vñ erloͤſet ſein/ ſol ein Chriſt jm ſelber/ vnd auch der Welt gerne abſterbẽ.
115
Cap. Fol.
14. Ein wahrer Chriſt muß ſein eigen Leben in dieſer Welt haſſen/ vnd die Welt verſchmehen lernen.
127
15.
In einem wahren Chriſten muß der alte Menſch taͤglich ſterben/ vnnd der newe Menſch giboren werden/ vnd was da heiſſe ſich ſelbſt verlengnen/ was auch das rechte Creutz der Chriſten ſey.
140
16 In einem wahren Chriſten muß allezeit ſeyn der Streit des Geiſtes vñ Fleiſches.
149
17. Daß der Chriſten Erbe vnd Guͤter nit in dieſer Wdt ſeyn/ Darumb ſie das Zeitliche als Frembdlinge gebrauchen ſollen.
157
18. Wie hoch Gott erzuͤrnet werde/ wenn man das Zeitliche dem ewigen vorzeucht; Wie wir auch mit vnſern Hertzen nit an den Creaturen hangen ſollen/ vnd warumb.
170
19. Der in ſeinem Hertzen der elendeſte iſt der iſt bey Gott der liebſte/ Vnd durch Erkentnis ſeines Elendes ſuchet man Gottes Gnade.
179
20. Durch wahre Rewe wird das Leben taͤglich gebeſſert/ vnd der Menſch zum Reich Gottes geſchickt/ vnd zum ewigen Leben befoͤrdert.
191
21 Vom wahren Gottesdienſte.
206
22. Ein wahrer Chriſt kan nirgend an erkant werden/ deñ an der Liebe/ vnd taͤglichẽ Beſſerung ſeines Lebens/ wie ein Baum an ſeinen Fruͤchten.
226
23. Ein Menſch der in Chriſto wil wachſen vnd zunemen/ muß ſich vieler weltlichen Geſellſchafft entſchlahen. 233
Cap. Fol.
24. Von der Liebe Gottes vnd des Nechſten.
241
25.
Von der Liebe des Nechſten inſonderheit.
257
26. Warumb der Nechſte zu lieben.
264
27. Warumb auch die Feinde zu liebẽ.
277
28.
Wie vnd warumb die Liebe des Schoͤpffers aller Creaturen Liebe ſoll vorgezogen werden:
Vnd wie der Neheſte in Gott ſol geliebet werden.
286
29.
Von der Verſoͤhnung des Neheſten/ ohne welche GOtt ſeine Gnade wiederruffet.
293
30.
Von den Fruͤchten der Liebe.
306
31. Das eigene Liebe/ vñ eigene Ehre/ auch die hoͤchſten vnd ſchoͤn ten Gaben des Menſchen verderben vnd zu nicht machen.
319
32. Groſſe Gaben beweiſen keinen Chriſtẽ vnd Gott wolgefaͤlligen Menſchen/ ſondern der Glaube/ ſo durch die Liebe thaͤtig iſt.
330
33. Gott ſiehet die Wercke/ oder die perſon nicht an/ ſondern wie eines jeden Hertz iſt/ ſo werden die Wercke geurtheilet.
335
34.
Ein Menſch kan zu ſeiner Seligkeit nichts thun/ Gott thuts alles allein/ wenn ſich der Menſch nur Gott durch ſeine Gnade leſt/ vnd mit jhm handeln leſſet/ als ein Artzt mit dem Krancken:
Vnd wie ohne Buſſe/ Chriſti Verdienſt nicht zugerechnet werde.
341
35. Ohn ein heilig Chriſtlich Leben iſt alle Weißheit/ Kunſt vnd Erkentnis vm̃ſonſt/ ja die Wiſſenſchafft der gantzen heiligen Schrifft vergeblich.
355
36. Wer in Chriſto nicht lebet/ ſondern ſein Hertz an die Welt henget/ der hat nur den euſſerlichen Buchſtaben der Schrifft/ aber er ſchmecket nicht die Krafft vnd verborgenes Manna.
362
37. Wer Chriſto in ſeinem Leben nicht folget/ der kan von der Blindheit ſeines Hertzens nicht erloͤſet werden/ ſondern muß in der ewigen Finſternis bleiben?
Kan auch Chriſtum nit recht erkennen/ noch Gemeinſchafft vnd Theil an jhm haben/ noch ware Buſſe thun.
382
38. Das vnchriſtliche Leben iſt eine Vrſach falſcher verfuͤhriſcher Lehre/ Verſtockung vnd verblendung.
403
39. Daß die Lauterkeit der Lere/ vnnd des goͤttlichen Worts/ nicht allein mit diſputiren vnd vielen Buͤchern erhalten werde/ ſondern auch mit warer Buſſe vnd heiligem Leben.
414
40. Etliche ſchoͤne Regeln eines Chriſtlichen Sottſeligen Lebens.
429
41.
Das gantze Chriſtenthumb ſtehet in der Widerauffrichtung des Bildes Gottes im Menſchen/ vnd in Außtilgung des Bildes des Sathaus.
446
42. Wie man ſich auch fuͤr geiſtlicher Hoffart huͤten ſol/ vnd wie keine warhafftige geiſtliche Gaben ohne Gebet koͤnnen erlanget werden.
478
Das erſte Buch Von wahrem Chriſtenthumb/ Heilſamer Vuſſe/ Hertzlicher Rewe vnnd Leid vber die Suͤnde/ wahrem Glauben/ heiligem Leben vnd Wandel der rechten wahren Chriſten.
Das I. Capittel.
Was das Bilde Gottes im Menſchen ſey.
Epheſ. 4. Ernewert euch im Geiſt ewers Gemuͤts/ vnd ziehet den newen Menſchen an/ der nach GOtt geſchaffen iſt in rechtſchaffener Gerechtigkeit vnd Heiligkeit.
DAs Bilde GOttes im Menſchen iſt die Gleichfoͤrmigkeit der Menſchlichẽ Seelen/ verſtandes/ Geiſtes/ Gemuͤts/ willens vñ aller innerlichen vñ euſſerlichen Leibes vnd Seelen Kraͤffte mit Gott vnd der heiligen Dreyfaltigkeit/ vnd mit allen jhren Goͤttlichen Arten/ Tugenden/ Willen vñ Eigenſchafften.
Denn alſo laut der Rahtſchlag der heiligen Dreyfaltigkeit/ Gen. 1. Laſſet vns Menſchen machen/ ein Bild/ das vns gleich ſey/ der da herrſche vber die Fiſch im Meer/ vber Voͤgel vnter dem Himmel/ vber alles Viehe/ vnd vber die gantze Erde.
Der mẽſch ein Bilde der heiligen Drey faltigkeit.
Daraus erſcheinet/ daß ſich die heilige Dreyfaltigkeit in Menſchen abgebildet/ auff daß in ſeiner Seelen Verſtand/ Willen vnd Hertzen/ ja in dem gantzen Leben vnd Wandel des Menſchen eitel goͤttliche Heiligkeit/ Gerechtigkeit/ Guͤtigkeit erſcheinen vñ leuchten ſolte:
Gleich wie in den heiligen Engeln eitel goͤttliche Liebe/ Kraͤffte vnd Reinigkeit iſt: Daran wolte Gott ſeine Luſt vnd Wolgefallen haben/ als an ſeinen Kindern.
Denn gleich wie ein Vater ſich ſelbſt ſihet vnd erfrewet in ſeinem Kinde: Alſo hat auch Gott am Menſchen ſeine Luſt gehabt/ Prouerb.
8.
Denn ob wol Gott der Herr ſeinen wolgefallen gehabt an allen ſeinen Wercken/ ſo hat er doch ſonderlich ſeine Luſt an dem Menſchen geſehen/ weil in demſelben ſein Bilde in hoͤchſter vnſchuld vnd Klarheit geleuchtet.
Darumb ſeyn drey vorneme Kraͤffte der Menſchlichen Seelen von Gott eingeſchaffen:
Der Verſtand/ der wille vnd das Gedechtniß.
Dieſelbe zeuget vnd bewart/ heiliget vnd erleuchtet die heilige Dreyfaltigkeit/ vnd ſchmuͤcket vnd zieret dieſelbe mit jhren Gnaden/ wercken vnd Gaben.
Bilde der H. Dreyfaltigkeit in der See len.
Joh. 6. Joh. 14.
Dann ein Vilde iſt/ darinn man eine gleiche Form vnd Geſtalt ſihet/ vnd kan kein Bildnis ſeyn/ ſie mus ein Gleichnis haben deſſen/ nach dem ſie gebildet iſt/ Als in einem Spiegel kan kein Bild erſcheinen/ es empfahe denn die Gleichnis/ oder gleiche Geſtalt von einem andern/ vnd je heller Spiegel/ je reiner dz Bild erſcheinet:
Alſo je reiner vnd lauterer die Menſchliche Seele/ je klaͤrer Gottes Bild darein leuchtet.
Zu dem Ende hat GOtt den Menſchen rein/ lauter/ vnbefleckt erſchaffen mit allen Leibs vnd Seelen Kraͤfften/ daß man GOttes Bilde in jhm ſehen ſolte/ Nicht zwar als einen todten Schatten im Spiegel/ ſondern als ein warhafftiges lebendiges Contrafeyt vñ Gleichnis des vnſichtbarẽ Gottes/ vnd ſeiner vberaus ſchoͤnen/ innerlichẽ/ verborgenen Geſtalt/ dz iſt/ Ein Bilde ſeiner goͤttlichen Weisheit im Verſtande des Menſchen/ ein Bilde ſeiner Guͤtigkeit/ Langmut/ Sanffmut/ Gedult in dem Gemuͤt des Menſchen/ Ein Bilde ſeiner Liebe vnnd Barmhertzigkeit in den Affecten des Hertzens des Menſchen/ Ein Bilde ſeiner Gerechtigkeit/ Heiligkeit/ Lauterkeit vnnd Reinigkeit in dem Willen des Menſchen/ Ein Bilde der Freundligkeit/ Holdſeligkeit/ Liebligkeit vnnd Warheit in allen Geberden vnd worten des Menſchen/ Ein Bilde der Allmacht in der gegebenẽ Herrſchafft vber den gantzen Erdbodem/ Vnnd in der Frucht vber alle Thier/ Ein Bilde der Ewigkeit in der Vnſterbligkeit des Menſchen.
Worin dz Bilde Gottes ſtehe.
Daraus ſolte der Menſch Gott ſeinen Schoͤpffer/ vnd ſich ſelbſt erkennẽ:
Den Schoͤpffer alſo/ daß Gott alles were/ vnd das einige hoͤchſte Weſen/ von welchem alles ſein Weſẽ hat/ auch daß Gott alles weſentlich were/ deſſen Bilde der Menſch truͤge/ denn weil der Menſch ein Bilde der Guͤtigkeit Gottes iſt/ ſo muß Gott weſentlich das hoͤchſte/ Gut vnd alles Gut ſeyn/ Er mus weſentlich die Liebe ſeyn/ er muß weſentlich das Leben ſeyn/ er mus weſentlich heilig ſeyn.
Darumb auch Got alle Ehr/ Lob/ Ruhm/ Preis/ Herrligkeit/ Stercke/ Gewalt vnd Krafft gebuͤhret/ Vnd keiner Creatur/ ſondern allein Gott/ der diß alles ſelbſt weſentlich iſt.
Darumb als Matt.
19. einer dẽ Herrn fragte/ der jhnen fuͤr einen pur lauter Menſchen anſahe/ guter Meiſter/ was mus ich thun/ daß ich das ewige Leben ererbe/ Antwortet der Herr:
Was heiſſeſtu mich Gut?
Niemand iſt gut/ denn der einige GOtt/ das iſt/ Gott iſt allein weſentlich gut vnd ohne vnd auſſer jhn kan kein wahres Gut ſeyn.
Rechter gebrauch des Bildes Gottes.
Gott iſt alles Gut weſentlich
Werumb Gott alle Ehre gebuͤhret.
Sich ſelbſt ſolte aber der Menſch aus ſeinem Bildnis alſo erkennen/ daß ein Vnterſcheid ſeyn ſolte zwiſchẽ dem Menſchen vnd zwiſchen GOtt.
Der Menſch ſolte nicht Gott ſelbſt ſeyn/ ſondern Gottes Bilde/ Gleichnis/ Contrafect/ vnd Abdruck/ in welchem allein ſich Gott wolte ſehen laſſen alſo/ daß nichts anders in dem Menſchen ſolte leben/ leuchten/ wircken/ woͤllen/ lieben/ gedencken/ reden/ frewen/ denn Gott ſelbſt.
Denn wo etwas anders im Menſchen ſolte geſpuͤret werden/ das nicht Gott ſelbſt wircket vnd thut/ ſo koͤnte der Menſch nit Gottes Bilde vnd ſich in jhm ſehen leſt.
So gar ſolt der Menſch Gott ergeben vnd gelaſſen ſeyn welches iſt ein bloß lauter Leiden des goͤttlichen willens/ das man Gott alles in jhm leſt wircken/ vnd ſeinem eigenen Willen abſagt.
Vnd das heiſt Gott gantz gelaſſen ſeyn.
Nemlich/ wenn der Menſch ein bloß lauter/ reines/ heiliges Werckzeug Gottes/ vnd ſeines heiligen Willns iſt/ vnnd aller Goͤttlichen Wercke/ Alſo/ daß der Menſch ſeinen eigenen Willen nicht thue/ ſondern ſeyn Wille ſolte Gottes Wille ſeyn/ daß der Menſch keine eigene Liebe habe/ Gott ſolle ſeine Liebe ſeyn/ keine eigene Ehre/ Gott ſolle ſeine Ehre ſein/ er ſolte keinẽ eigenen Reichthumb haben/ Gott ſolte ſein Beſitz vnd Reichthumb ſeyn ohn alle Creatur vnd Weltlieb.
Alſo ſolte nichts in jhm ſeyn/ leben vnnd wircken/ denn GOtt lauter allein/ vnnd das iſt die hoͤchſte Vnſchuld/ Reinigkeit vnnd Heiligkeit des Menſchen.
Denn dieſes iſt je die hoͤchſte Vnſchuld/ Wenn der Menſch nicht ſeinẽ eigenẽ Willen vollbringet/ ſondern leſt Gott alles in jhm wircken vnd vollbringen/ Ja dz iſt die hoͤchſte Einfalt/ wie man ſihet an einem einfeltigen Kinde/ in dẽ kein eigene ehre/ kein eigene Liebe iſt.
In dem Bilde Gottes ſol nichts lenchten den Gott.
Gott ſoll alles im Menſchen ſeyn.
Hoͤchſte vnſchuld vñ einfalt.
Alſo ſolt Gott den Menſchen gar beſitzen von innen vnd auſſen/ wie wir deſſen ein Exempel haben an vnſerm HErrn Jeſu Chriſto/ welcher ein volkommen Bilde Gottes iſt/ in dem er ſeinen Willen gantz auffgeopffert ſeinem himliſchen Vater in hoͤchſtem Gehorſam/ Demut vnd Sanfftmut ohne alle eigene Ehre/ ohne alle eigene Liebe/ ohne alle eigenẽ Nutz vnd Beſitz/ ohn alle eigene Luſt vñ Freude/ ſondern er hat Gott alles in jm vnnd durch jhn laſſen wircken/ was er gedacht/ geredt vnnd gthan.
Summa/ ſein Wille iſt Gottes Wille vnd Wolgefallen/ darumb Gott vom Himmel geruffeni Diß iſt mein lieber Sohn/ an dem ich Wolgefallen habe.
Alſo iſt er dz rechte Bilde Gottes/ aus welchem nichts anders leuchtet denn allein das/ was GOtt ſelbſt iſt/ nemlich eitel Liebe vnd Barmhartzigkeit/ Langmut/ Gedult/ Sanfft mut/ Freundligkeit/ Heiligkeit/ Troſt/ Leben vnnd Seligkeit.
Alſo wolte der vnſichtbare Gott in Chriſto ſichtbar vnd offenbar werden/ vnd ſich in jhm den Menſchen zu erkennen geben/ wiewol er auff eine viel hoͤhere Weiſe Gottes Bilde iſt nach ſeiner Gottheit/ nemlich Gott ſelbſt/ vnd Gottes weſentliches Ebenbilde/ vñ der Glantz ſeiner Herrligkeit/ daruon wir auff dißmal nicht redẽ/ ſondern allein wie er in ſeiner heiligen Menſcheit gewandelt vnd gelebet hat.
Chriſtus ein vollkommen Bilde Gottes.
Math. 3.
Gott in Chriſto offenbar.
Hebr. I.
Eine ſolche heilige Vnſchuld iſt das Bilde Gottes in Adam auch geweſt/ vnd daſſelbe ſolte er in wahrer Demut vnd Gehorſam bewaret vnd erkandt haben/ dz er nicht ſelbſt das hoͤchſte gut were/ ſondern das er nur des hoͤchſten Guts Bilde were/ das ſich in jhm hette abgebildet.
Da ers aber ſelbſt ſeyn wolte/ das iſt/ GOtt ſelbſt/ da viel er in die grewlichſte vnnd ſchrecklichſte Suͤnde.
Bilde Gottes wird in Demut bewaret.
Fuͤrs ander ſolte der Menſch ſich alſo ſelbſt erkennen/ daß er durch dis Bildnis Gottes fehig were worden der goͤttlichen/ lieblichen holdſeligen Liebe/ Freude/ Friede/ Lebens/ Ruhe/ Staͤrcke/ Krafft/ Liechtes/ auff das Gott alles allein im Menſchen were/ allein in jhm lebete vnd wirckete.
Vnd alſo in dem Menſchen nicht were eigen Wille/ eigene Liebe/ eigene Ehre vnd Ruhm/ ſondern daß Gott allein des Menſchen Ruhm vnd Ehre were/ vnd allein den Preiß behielte.
Denn ein gleiches iſt ſeines gleichen fehig/ vnd keines widerwertigen.
Ein gleiches frewet ſich je ſeines gleichen/ vnd hat ſeine Luſt in demſelbigen/ Alſo wolte ſich GOtt gantz ausgieſſen in dem Menſchen mit aller ſeiner Guͤtigkeit/ ſo ein gantz mittheilendes Gut iſt GOtt.
Vnd letzlich ſolte der Menſch aus dem Bilde Gottes ſich alſo erkennen/ daß er dadurch mit Gott vereiniget were/ vnd das in dieſer Vereinigung des Menſen hoͤchſte Ruhe/ Friede/ Freude/ Leben vnd Seligkeit ſtuͤnde.
Wie im Gegentheil des Menſchen hoͤchſte Vnruhe/ vnd Vnſeligkeit nirgend anders her entſtehen kan/ Denn wenn er wider Gottes Bilde handelt/ ſich von Gott abwendet/ vnd des hoͤchſten ewigen Gutes verluſtig wird.
Das II Capitel.
Was der Fall Adams ſey.
Rom. 5. Wie durch eines Menſchen Vngehorſam vicl Suͤnder worden ſeyn/ Alſo ſindt durch eines Menſchen Gehorſam viel gerecht worden.
DEr Fall Adams iſt der Vngehorſam wider Gott/ dadurch ſich der Menſch von Gott abgewendet hat zu jhm ſelbſt/ vnd Gott die Ehre geraubet/ in dem er ſelbſt Gott ſeyn wollen: dadurch er des heiligen Bildes Gottes beraubet/ nemlich der vollkommenen Erbgerechtigkeit vnnd Heiligkeit:
Im Verſtande verblendet: im Willen vngehorſam vnd Gott widerſpenſtig/ in allen Kraͤfften des Hertzens verkehret vnd Gottes Feind worden/ welcher Grewel auff alle Menſchen durch fleiſchliche Geburt fortgepflantzet vnd geerbet wird/ dadurch der Menſch geiſtlich todt vnd geſtorben/ ein Kind des Zorns vnd Verdamnis iſt/ wo er nicht durch Chirſtum erloͤſet wird.
Darumb ſoltu einfeltiger Chriſt den Fall Adams fuͤr keine ſchlechte vñ geringe Suͤnde achten/ als were derſelbe nur ein bloſſer Apffelbiß/ ſondern dz iſt ſein Fall geweſen/ das er Gott ſelbſt hat ſeyn wollen/ vnd das war auch des Sathans Fall/ das iſt aber die ſchrechlichſte vnd abſchewlichſte Suͤnde.
Adams Fall die ſchrecklich ſte Suͤnde.
Dieſer Fall iſt erſtlich in ſeinem Hertzen geſchehen/ darnach durch den Apffelbiß heraus gebrochen/ vñ offenbar worden/ diß kan man etlicher maſſen abnemen in dem Fall vnd Suͤnde Abſolons.
Dann erſtlich war derſelbe eines Koͤniges Sohn/ 2. der ſchoͤnſte Menſch/ an welchem vom Haupt biß auff die Fusſohlẽ kein Feil war/ 3. war er ſeinem Vater ein ſehr lieber Sohn/ wie man an dẽ Threnen Dauids ſihet.
An dieſer Herrligkeit wolte ſich Abſolon nicht gnuͤgen laſſen/ ſondern wolte ſelbſt Koͤnig ſeyn/ vnd raubet jhm die koͤnigliche Ehre.
Da er nun das in ſein Hertz nam/ da ward er ſeines Vatern abgeſagter Feind/ vñ trachtet jhm nach dem Leben.
Alſo war Adam/ 1. Gottes Sohn/ 2. der ſchoͤnſte vnter allen Creaturen/ alſo das kein Feil an jm war an Leib vnd Seel/ vñ war auch fuͤrs dritte Gott ein liebes Kind/ als er ſich nun an deiſer Herrligkeit nit wolte begnuͤgen laſſen/ ſondern Gott ſelbſt ſeyn/ da ward ein Feind Gottes/ vñ weñs muͤglich geweſt/ hette er Gott vertilget.
2 Sam. 15
Luc. 3.
Wie koͤnte nun eine greulichere vnd abſchewlichere/ Suͤnde ſeyn?
Daraus dieſer Grewel erfolget/ Erſtlich/ dz der Menſch dem Sathan gleich worden in ſeinem Hertzen/ denn ſie haben beyde gleiche Suͤnde begangen.
Vnd iſt demnach der Menſch auß Gottes Bilde des Sathans Bilde/ vnd ſeyn Werckzeug worden/ fehig aller Bosheit des Sathans darnach iſt der Menſch aus einem goͤttlichen/ geiſtlichen/ himliſchẽ Bilde gar jrrdiſch/ fleiſchlich/ viehiſch/ vnnd thieriſch worden.
Denn erſtlich/ damitd Sathan ſein teuffeliſch Bildnis im Menſchen pflantzete/ ſo hat er durch ſeine liſtige/ gifftige/ verfuͤhriſche Wort vnd Betrug/ ſeinen Schlangẽſamen in den Menſchen geſeet/ welcher heiſt eigene Ehre/ eigene Liebe/ eigener Wille/ vnd Gott ſelbſt ſeyn.
Gleiche Suͤnde Adams vnd des Sathans.
Bilde des Sathans.
Daher die Schrifft alle die/ ſo in eigener Liebe erſoffen ſeyn/ nennet Otterngezichte/ Matt.
3. vnnd Schlangenſamen/ die des Teuffels Art an ſich haben/ Geneſ. 3.
Ich wil Feindſchafft ſetzen/ zwiſchen der Schlangen Samen/ vnd des Weibes Samen.
Math. 3.
Geneſ.
3.
Aus dieſem Schlangenſamen kan nun nichts anders wachſen/ denn eine ſolche grewliche Frucht/ die da heiſt des Sathans Bilde/ Kinder Belial/ des Teuffels Kinder/ Joh. 8.
Denn gleich wie ein natuͤrlicher Same verborgener weiſe in ſich begreiffet des gantzen Gewaͤchſes Art vnnd Eigenſchafft/ ſeine Groͤſſe/ Dicke/ Lenge/ vnd Breite/ ſeine Zweige/ Bletter/ Bluͤte vnnd Fruͤchte/ daß man ſich billich verwundern muß/ daß in einem kleinen Saͤmlein ſo ein groſſer Baum verborgen ligt/ vnd ſo viel vnzehlige Fruͤchte: Alſo iſt in dem gifftigen boͤſen Schlangenſamen/ in dem Vngehorſam vnd eigener Liebe des Adams/ ſo auff alle Nachkommen durch fleiſchliche Geburt/ geerbet/ ſo ein gifftiger Baum verborgen/ vnnd ſo vnzehlige boͤſe Fruͤchte/ daß in jhnen das gantze Bilde des Sathans mit aller boͤſen Vnart vnd Boͤßheit erſcheinet.
Gleichnis
Gifftiger Baum.
Dann ſehet ein klines Kind an/ wie ſich von Mutterleibe an die boͤſe vnart in jhm reget/ ſonderlich aber der eigene Wille vnd Vngehorſam/ vnd wenn es ein wenig erwechſet/ bricht herfuͤrdie angeborne eigene Liebe/ eigene Ehre/ eigen Lob/ eigene Rache/ Luͤgẽ vñ dergleichen/ Bald bricht herfuͤr Hoffart/ Stoltz/ Hochmut/ Gottesleſterung/ Fluchẽ/ Schweren/ boͤſes wuͤnſchen/ Liegen vñ Triegẽ/ Verachtung Gottes vñ ſeines Worts/ verachtung der Eltern/ Obrigkeit/ es bricht herfuͤr Zorn/ Zanck/ Haß/ neid/ Feindſchafft/ Rachgierigkeit/ Blutvergieſſen/ vnd alle Grewel/ ſonderlich weñ die euſſerlichen Ergernuͤſſen dazu kommen/ welche die Adamiſche fleiſchliche Vnart im Menſchen erwecken.
Deñ dardurch gehet herfuͤr die vnzucht Vnreinigkeit/ huriſche Phantaſeyen/ vñ ehebrecheriſche Gedancken/ vnzuͤchtige Reden/ ſchendliche Geberde/ Wort vñ Wercke/ die Luſt zu Vollerey/ Vberfluß in Speiſe vnd Ttranck/ in Kleidung/ Leichtfertigkeit/ Vppigkeit/ Freſſen vnd Sauffen/ Es gehet herfuͤr Geitz/ Wucher/ Betrug/ Vortheil/ Rencke/ Liſt/ Spitzfindigkeit/ vnnd in Summa alle Schande vnd Laſter/ alle Buͤberey vnnd Schalckheit auff ſo vielfaltige vnerhoͤrte mancherley weiſe/ daß es nicht muͤglich zu zehlen/ wie im Jeremia am 17. ſtehet:
Wer kan des Menſchen Hertz ergruͤnden/ ja das noch mehr iſt/ ſo die ketzeriſchẽ verfuͤhriſchen Geiſter darzu kommen/ ſo gehet heraus Verleugnung Gottes/ Abgoͤtterey/ Verfolgung der Warheit/ die Suͤnde in den H. Geiſt/ die Verfaͤlſchung des Glaubens/ Verkehrung der Schrifft/ vnnd alle Verfuͤhrung auffs aller ſchrecklichſte/ Das ſind alle die Fruͤchte des Schlangenſamens im Menſchen/ vnd dz Bild des Sathans.
Fruͤchte des gifftigen Baums.
Ergernis erwecket die Vnart im Menſchen.
Jerein.
17.
Ergernis in der Lehr.
Wer hette nun anfaͤnglich gemeinet/ daß in einem ſo kleinen/ ſchwachẽ bloͤden Kinde ein ſolcher Wuſt aller Laſter/ ein ſo verzweiffelt boͤſes Hertz/ ein ſolcher grewlicher Wurm vnd Baſiliſcus verborgen gelegen were/ wenn es der Menſch nit ſelbſt herfuͤr druͤckte mit ſeinem Leben vnd Wandel/ mit ſeinem boͤſen tichten vnnd trachten von Jugend auff/ Gen. 6.
Verborgene Boßheit im Menſchẽ.
Las mir das nun eine boͤſe Wurtzel ſeyn/ daraus ſo ein gifftiger Baum waͤchſet/ einen boͤſen Schlangenſamẽ/ vñ Ottergezichte/ daraus ſo ein ſcheußlich Bild herfuͤr koͤmpt.
Denn das waͤchſet ja alles von innen heraus/ vnd wird mehrertheils durch die euſſerliche Ergernis erwecket.
Darumb der Herꝛ Chriſtus die Ergernis der Jugend halben ſo hart verbotten/ dieweil der Schlangenſamen in den Kindern verborgen iſt/ in welchen ſo viel Schand vnd Laſter heimlich verſteckt ligen vnd ruhen/ als ein Gifft im Wurm.
Warumb Ergerniß ſo hart verboten.
Matt. 18.
Darumb O Menſch/ lerne den Fall Adæ/ vnd die Erbſuͤnde recht verſtehẽ/ denn die Verderbung iſt nicht außzureden vnnd außzugruͤnden.
Lerne dich ſelbſt erkennen/ was du durch den Fall Adæ worden biſt: Aus Gottes Bilde des Sathans Bild/ in welchem alle Vnarten/ Eigenſchafften/ vnd Boßheiten des Sathans begriffen ſeyn.
Gleich wie in Gottes Bilde alle Artẽ/ Eigenſchafften vnd Tugenden Gottes begriffen waren/ vñ gleich wie fuͤr dem Fall der Menſch trug das Bilde des Himliſchen/ das iſt/ er war gantz himliſch/ geiſtlich/ goͤttlich/ vnd engeliſch:
ſo tregt er nun nach dem Fall das Bilde des jrrdiſchen/ das iſt/ er iſt inwendig gantz Irrdiſch/ Fleiſchlich vnnd Beſtialiſch worden.
Erbſuͤnde nit außzureden.
Himliſch vnnd Irrdiſch Bild
Denn ſihe/ iſt dein Zorn vnd Grimmigkeit nit Loͤwen Art?
Iſt dein Neid vnd vnerſetlicher Geitz nicht Hundes vnd Wolffes Art?
Iſt deine Vnreinigkeit/ Vnmeſſigkeit nicht ſaͤwiſche Art?
Ja du wirſt in dir ſelbſt finden eine gantze Welt voller boͤſer Thier/ auch in dem kleinen Glied deiner Zungen allein/ wie S.
Jacobus ſagt/ einẽ gantzen Pful voller boͤſen Wuͤrm/ eine Behauſung voller vnreinen Geiſter/ vñ voller vnreinen Voͤgel/ wie Eſaias vnd Apocalypſis zeugẽ/ daß auch offt kein wild Thier ſo grimmig iſt als ein Menſch/ kein Hund ſo neidiſch/ kein Wolff ſo reiſſend vñ geitzig/ kein Fuchs ſo liſtig/ kein Baſiliſck ſo gifftig/ keine Sawe ſo vnfletig.
Vmb welcher thieriſchen vnd viehiſchen Vnart willen der Herr Chriſtus Herodem einẽ Fuchs nennet/ die vnreinen Hunde vnd Saͤwe/ welchen man das Heiligthumb nicht geben/ noch die Perlen fuͤrwerffen ſoll.
Thieriſche Menſchen.
Jacob. 3. Eſai. 3. Apoc. 18.
Matth. 3. Marc. 7.
Wenn ſich nun der Menſch von ſolcher Vnart nit bekeret/ vnd in Chriſto nit ernewert wird/ ſondern alſo ſtirbt/ ſo bleibet er ewiglich einer ſolchẽ hochmuͤtigen/ ſtoltzen/ hoffertigen/ Sathaniſchen Art ein grimmiger Loͤwe/ ein neidiſcher Hund/ ein reiſſender Wolff/ ein gifftiger Wurm vnd Baſiliſck/ kan auch nim̃ermehr von ſolchem Grewel erlediget werdẽ/ ſondern muß des Sathans Bilde/ ewig tragen vnd behalten in der ewigẽ Finſterniß/ zum Zeugniß/ daß er nit in Chriſto gelebet/ vnd nach dem Bilde Gottes ernewert worden/ wie die Offenbarung Johannis ſagt:
Drauſſen ſind die Hunde/ die Abgoͤttiſchen vnd Zauberer/ vnnd alle die da lieb haben vnd thun die Luͤgen/ ꝛc.
Erinnerũg hochnoͤtig.
Apoc. 21.
Das III. Capittel.
Wie der Menſch in Chriſto zum ewigen Leben wieder ernewert wird.
Gal. 6.
In Chriſto Jeſu gilt/ weder Beſchneidung noch Vorhaut/ ſondern eine newe Creatur.
DIe newe Geburt iſt ein Werck Gottes des heiligen Geiſtes/ dadurch ein Menſch auseinem Kinde des Zorns vnd Verdamnis/ ein Kind der Gnaden vnd Seligkeit wird/ Aus einem Suͤnder ein Gerechter/ durch den Glauben/ Wort vnnd Sacrament/ dadurch auch vnſer Hertz/ Sinn vnd Gemuͤt/ Verſtand/ Willen vnd Affecten ernewert/ erleuchtet/ geheiliget werden in vnd nach Chriſto Jeſu zu einer newen Creatur.
Denn die newe Geburt begreifft zwey Heuptwolthaten in ſich/ die Rechtfertigung/ vnd die Heiligung/ oder Ernewerung/ Tito am 3.
Zweyerley Geburt.
Es iſt zweyerley Geburt eines Chriſtenmenſchen/ die alte fleiſchliche/ ſuͤndliche/ verdampte vnnd verfluchte Geburt/ ſo aus Adain gehet/ dadurch der Schlangenſamen des Sathans Bilde/ vnd die jrrdiſche/ viehiſche Art des Menſchen fortgepflantzet wird/ vnnd die geiſtliche/ heilige/ ſelige/ gebenedeyte newe Geburt/ ſo aus Chriſto gehet/ dadurch der Same Gottes/ das Bilde Gottes/ vnd der himmeliſche/ gottfoͤrmige Menſch geiſtlicher weiſe wird fortgepflantzet.
Alſo hat jeder Chriſtenmenſch zweyerley Geburts Linien in jm die fleiſchliche lineam Adami, vnd die geiſtliche lineam Chriſti, ſo aus dem Glauben gehet.
Deñ gleich wie Adams alte Geburt in vns iſt: Alſo muß Chriſti newe Geburt auch in vns ſeyn.
Vnnd das heiſt der alte vnd newe Menſch/ die alte vnd newe Geburt/ drr alte vnnd newe Adam/ dz jrrdiſche vñ himliſche Bild/ das alte vnd newe Jeruſalem/ Fleiſch vnd Geiſt/ Adam vñ Chriſtus in vns/ der inwendige vnd euſſerliche Menſch.
Alte vnd newe Geburt.
Nun mercket/ wie wir deñ aus Chriſto new geboren werden.
Gleich wie die alte Geburt fleiſchlicher Weiſe aus Adam fortgepflantzet wird: Alſo die newe Geburt geiſtlicher weiſe aus Chriſto/ vñ dz geſchicht durchs Wort Gottes.
Dz Wort Gottes iſt der ſame der newen Geburt/ 1. Pet. 1. Ihr ſeyd wiederumb geboren/ nit aus vergenglichem/ ſondern aus vuuergenglichem Samen/ nemlich/ aus dem lebendigẽ Wort Gottes/ dz da ewiglich bleibet/ vñ Jacobi am 1.
Er hat vns gezeuget durchs Wort der Warheit/ dz wir werdẽ Erſtling ſeiner Creaturẽ.
Dis Wort erwecket den Glauben/ vnd der Glaube helt ſich an diß Wort/ vnd ergreifft im Wort Jeſum Chriſtum ſampt dem hei ligen Geiſt.
Vnd durch des heiliges Geiſtes Krafft vnd Wirckung wird der Menſch new geboren:
So geſchicht nun die newe Geburt/ Erſtlich/ Durch den heiligen Geiſt/ Joh. 3. vnd das nennet der Herr aus dem Geiſt geboren werden.
Zum andern/ Durch den Glauben 1. Joh. 5. Wer da gleubet/ daß Jeſus ſey Chriſtus/ der iſt aus Gott geboren.
Zum dritten/ Durch die H. Tauffe/ Joh. 3.
Es ſey deñ/ daß jemand new geborẽ werde aus dem Waſſer vñ Geiſt/ davon mercket folgenden Bericht.
Same der newen Ge burt.
Mittel der newẽ Gebnrt.
Aus Adam/ vnd von Adam hat der Menſch ererbet das hoͤchſte Vbel/ als Suͤnde/ Fluch/ Zorn/ Todt/ Teuffel/ Hell vnnd Verdamnis/ Das ſind die Fruͤchte der alten Geburt: Aus Chriſto aber erbet der Menſch das hoͤchſte Gut durch den Glauben/ nemlich Gerechtigkeit/ Gnade/ Segen/ Leben/ vnd die ewige Seligkeit.
Aus Adam hat der Menſch einen fleiſchlichen Geiſt/ vnd des boͤſen Geiſtes Herrſchafft vnd Tyranney ererbet:
Aus Chriſto aber den heiligen Geiſt mit ſeinen Gaben vnnd troͤſtlicher Regierung.
Denn waſerley Geiſt der Menſch hat/ ſolcherley Geburt/ Art vnnd Eigenſchafft hat er an ſich/ Wie der Herr Luc. am 9. ſpricht:
Wiſſet jr nicht/ welches Geiſtes Kinder jr ſeyd.
Aus Adam hat der Menſch bekommen einen hoffertigen/ ſtoltzen/ hochmuͤtigẽ Geiſt/ durch die fleiſchliche Geburt.
Wil er nun new geboren vnd ernewert werdẽ/ ſo muß er aus Chriſto einen demuͤtigen/ nidrigen/ einfeltigen Geiſt bekommen durch den Glauben.
Aus Adam hat der Menſch geerbet einen vngleubigen/ gottesleſterlichẽ/ vndanckbaren Geiſt/ aus Chriſto muß er einen gleubigen/ Gott lobenvt/ danckbaren Geiſt bekom̃en/ durch den Glaubẽ.
Aus Adam hat der Menſch bekommẽ einen vngehorſamen/ frechẽ/ freuelen Geiſt:
Aus Chriſto aber muß er bekommen einen gehorſamen/ ſittigen/ freundlichen Geiſt durch den Glaubẽ.
Aus Adam hat der Menſch geerbt einen zornigen/ feindſeligen/ rachgierigen/ moͤrdriſchen Geiſt durch die ſuͤndliche Geburt:
Aus Chriſto mus er ererben einen liebreichen/ ſanfftmuͤtigen/ langmuͤtigen Geiſt durch den Glauben.
Aus Adam hat der Menſch bekommen einen geitzigen/ vnbarmhertzigen/ eigennuͤtzigen/ rauberiſchen Geiſt:
Aus Chriſto mus er erlangen einen barmhertzigen/ milden/ huͤlffreichen Geiſt durch den Glauben.
Aus Adam hat der Menſch ererbet einen vnzuͤchtigen vnſaubern/ vnmeſſigen Geiſt:
Aus Chriſto einen reinen/ keuſchen/ meſſigẽ Geiſt.
Aus Adam hat der Menſch einen luͤgenhafften/ falſchen/ verleumbdiſchen Geiſt.
Aus Chriſto einen warhafftigen/ auffrichtigen/ beſtendigen Geiſt.
Aus Adam hat der Menſch einen viehiſchen/ jrrdiſchen/ threriſchen Geiſt erlanget:
Aus Chriſto einen himliſchen goͤttlichen Geiſt.
Fruͤchte der alten vnd newẽ Geburt.
Waſerley Geiſt/ ſolcherley Kmd vnd Geburt.
Aus Chriſto ein newer Geiſt.
Pſal. 51.
Wir habẽ Chriſti Sinn.
1. Cor. 2.
Aus Avam alles boͤſes/ aus Chviſto alles gutes.
Darum̃ hat Chriſtus muͤſſen Menſch werden/ vnd vom H. Geiſt empfangẽ werdẽ/ auch mit dem H. Geiſt ohn alle maß geſalbet werden/ Ja darum̃ ruhet auff jhm der Geiſt des Herrn/ der Geiſt der Weißheit/ des Verſtandes/ des Rahts/ der Staͤrcke/ der Erkentnis der Furcht Gottes/ auff das in jhm vñ durch jhn die menſchliche Natur ernewret werde/ vnd wir in jhm/ aus jhm/ vñ durch jhn new geboren/ vnd eine newe Creatur wuͤrden/ auff daß wir von jm den Geiſt der Weißheit vnd des Verſtandes ererbẽ fuͤr den Geiſt der Thorheit/ dẽ Geiſt der Erkentnis fuͤr vnſere angeborne Blindheit/ Den Geiſt der Furcht Gottes fuͤr den Geiſt der Verachtung Gottes/ das iſt das newe Lebẽ/ vñ die Frucht der newẽ Geburt in vns.
Eſai. 11.
Durch Chriſtum vnd ſeinen Geiſt die Menſchliche Natur ernenert.
Denn gleich wie wir in Adam alle geiſtlich geſtorben waren/ vnnd nichts thun kondten denn tode Wercke/ oder Wercke des Todes vñ Finſternis: Alſo muͤſſen wir in Chriſto wieder lebendig werden/ vñ thun die Wercke des Liechtes.
Vnd wie wir durch die fleiſchliche Geburt die Suͤnde aus Adam geerbet habẽ: Alſo muͤſſen wir durch den Glauben die Gerechtigkeit erbẽ aus Chriſto.
Vnd gleich wie vns durchs Fleiſch Adams Hoffart/ Geitz/ Wolluſt/ vnnd alle Vnreinigkeit angeborẽ wird: Alſo muß durch den heiligen Geiſt vnſere Natur ernewert/ gereiniget vnd geheiliget werden/ vnd alle Hoffart/ Geitz/ Wolluſt vnd Neid muß in vns ſterben/ vnnd muͤſſen aus Chriſto einen newen Geiſt/ ein new Hertz/ Sinn vnd Mut bekommen/ gleich wie wir aus Adam das ſuͤndliche Fleiſch empfangen habẽ.
In Chriſto werdẽ wir wider geiſtlich lebendig/ durch den Glauben.
Vnd wegen ſolcher newen Geburt wird Chriſtus vnſer ewiger Vater genennet/ Eſa. 9. Vnd alſo werden wir in Chriſto zum ewigen Leben wieder ernewert/ aus Chriſto new geboren/ vnd in Chriſto eine newe Creatur.
Vnd alle vnſere Wercke/ die Gott gefallen ſollen/ muͤſſen aus der newen Geburt gehen/ aus Chriſto/ aus dem heiligen Geiſt/ vnd aus dem Glauben.
Alle gute Werck muͤſſen aus der newẽ Geburt gehẽ.
Alſo leben wir in der newen Geburt/ vnd die newe Geburt in vns/ alſo leben wir in Chriſto vnnd Chriſtus in vns/ alſo leben wir im Geiſt/ vnd der Geiſt Chriſti in vns.
Dieſe newe Geburt vñ derſelben Frucht/ heiſſet bey S.
Paulo zum Epheſ. 4. ernewert werdẽ im Geiſt des Gemuͤts/ den alten Menſchen aus ziehen/ vnd den newen Menſchẽ anziehen/ 2. Cor. 3.
In das Ebenbild Gottes verkleret werdẽ/ Col. 3. Vernewert werdẽ zu der Erkentnis nachdem Ebẽbilde/ der vns geſchaffẽ hat.
Tit. 3.
Die Wiedergeburt/ vnd Ernewerung des heiligen Geiſtes Ezech.
11. Dz ſteinern Hertz wegnemen/ vnnd ein fleiſchern Hertz geben/ alſo entſpringet die newe geburt aus der Menſchwerdung Chriſti.
Deñ weil der Menſch durch eigene Ehr/ Hoffart vnd Vngeſoaſam ſich von Gott abgewand/ vñ gefallen war/ ſo kondte dieſer Fall nit gebeſſert noch gebuͤſſet werden/ denn durch die aller tieffeſte Demut/ Ernidrigung/ vnd gehorſam des Sohns Gottes.
Vnd wie nun Chriſtus ſeinen demuͤtigen Wandel auff Erden vnter den Menſchen gefuͤhret hat:
Alſo mus er auch in dir leben/ vnnd das Bilde GOttes in dir ernewern.
Beſchreibung der newen geburt vnd
Newe geburt aus Chrivo.
Chriſtus mus in dir leben.
Da ſie nun an den liebreichen/ demuͤtigen/ ſanfftmuͤtigen/ gehorſamen geduͤltigen Chriſtum/ vnnd lerne von jhm/ das iſt/ lebe in jhm/ Sihe/ warumb hat Er alſo gelebet?
Darumb daß Er ein Exempel/ Spiegel/ vnd Regel were deines Lebens.
Er iſt die rechte Regula vitæ, nicht die Regel S. Benedicti iſt die Regel vnſers Lebẽs/ oder ander Menſchen Thandt/ ſondern Chriſti Exempel/ darauff vns die Apoſtel weiſen.
Zum andern/ ſihe auch an ſein Leiden/ Tod/ vnd Aufferſtehung/ warumb hat Er ſolches alles gelitten?
Warumb iſt Er geſtorben vnd aufferſtanden?
Darumb daß du mit jhm der Suͤnden ſolt abſterben/ vnnd in jhm/ mit jhm/ vnd durch jhn geiſtlich wieder aufferſtehen/ vnd in einem newen Lebẽ wandeln.
Beſihe hieuon ferner das 11. vnd 31. Capittel.
Chriſti Exẽpel iſt die Regel vnſers Lebens.
Frucht des Todes vnd Aufferſtehung Chriſti iſt das newe Leben.
Derwegen quillet vnnd entſpringet aus dem Heilbrunnẽ des Leidens/ Todes/ vñ Aufferſtehung Chriſti die newe Geburt/ 1. Petr. 1.
Wir ſind new geboren zu einer lebendigẽ Hoffnung durch die Aufferſtehung Chriſti.
Darumb auch die heiligen Apoſtel allezeit zum Grunde der Buſſe/ vnd des newen Lebens legen das heilige Leiden Chriſti/ Als zu den Roͤmern am 6. vnd 1. Pet. 1. Fuͤhret einen guten Wandel/ ſo lang jhr hie wandelt vnnd wiſſet/ daß jhr nicht mit vergenglichem Silber vnnd Golde erloͤſet ſeyd/ ſondern mit dem thewren Blut Chriſti/ als eines vnſchuͤldigen/ vnbeflecktẽ Laͤmbleins.
Da ſetzet S. Petrus Vrſache/ warumb wir einen heiligen Wandel fuͤhren ſollen/ Nemlich/ darumb/ weil wir ſo thewr erloͤſet.
Vnd abermal ſpricht er 1. Petr. 2. Chriſtus hat vnſere Suͤnde ſelbſt geopfert an ſeinem Leibe auff dem Holtze/ auff daß wir der Suͤnde abgeſtorben/ der Gerechtigkeit leben/ durch welches Wunden jhr ſeyd heil worden.
So ſpricht auch der Herr Chriſtus/ Luc. 24. Muſte nicht Chriſtus ſolches leiden/ vnd am dritten Tage aufferſtehen vnd predigen laſſen in ſeinem Namen Buſſe vñ Vergebung der ſuͤnde.
Da wir hoͤren/ das der Herr ſelbſt beydes das Predigampt vnd die Buſſe als lebendige Stroͤmlein herauß leitet auß dem Brunguell ſeines Leidẽs/ Todes/ vnd Aufferſtehung.
Newe Geburt aus dem Tode vnd Aufferſtehũg Chriſti.
Vrſachen des newen Leben.
Zweyerley Frucht des Leidens Chri ſti.
So iſt nun das Leiden Chriſti beydes/ nemlich eine Bezahlung aller vnſerer Suͤnde/ vnd eine Ernewerung des Menſchen durch den Glauben/ vñ beydes gehoͤret zu des Menſchen wiederbringung.
Denn das iſt die Frucht vnd Krafft des Leidẽs Chriſti/ welches auch in vns wircket die Ernewrung vnnd Heiligung/ 1. Cor. 1. Vnd alſo koͤmpt die newe Geburt aus Chriſto in vns darzu auch das Mittelder Heiligen Tauffe geordnet iſt/ Da wir in den tod Chriſti getaufft werden/ daß wir mit Chriſto der Suͤnden ſollen abſterben durch Krafft ſeines Todes/ vnd wiederumb von Suͤnden aufferſtehẽ durch Krafft ſeiner Aufferſtehung/ ꝛc.
Frucht der Tauffe
Das IV. Capitel.
Was wahre Buſſe ſey/ vnd das rechte Creutz vnd Joch Chriſti.
Galat.
5. Die Chriſtum angehoͤren/ die creutzigen jr Fleiſch ſampt den Luͤſten vnnd Begierden.
DIe Buſſe oder ware Bekerung iſt ein Werck Gottes des heiligen Geiſtes/ dadurch der Menſche aus dem Geſetz ſeine Suͤnde erkennet/ vnnd den Zorn Gottes wieder die Suͤnde/ dadurch Rew vnd Leid im Hertzẽ erwecket wird: Aus dem Evangelio aber Gottes gnade erkennet/ vnd durch den Glauben Vergebung der Suͤnde in Chriſto erlanget.
Durch dieſe Buſſe aber geſchicht die toͤdtung vnd creutzigung des Fleiſches vnd aller fleiſchlichen Luͤſte/ vñ boͤſen Vnart des Hertzens/ vñ die Lebendigmachung des Geiſtes:
Dadurch Adam vñ alles was ſeiner Vnart iſt/ in vns ſtirbet durch wahre Rewe/ vnd Chriſtus in vns lebet durch den Glauben.
Denn es henget beydes an einander/ auff die Toͤdtung des Fleiſches folget die Lebendigmachung oder ernewerung des Geiſtes/ vnnd die Ernewerung des Geiſtes/ auff die toͤdtung des Fleiſches.
Weñ der alte Menſch getoͤdtet wird/ ſo wird der newe lebendig/ vnd wenn ď newe lebendig wird/ ſo wird ď alte getoͤdtet/ 2. Cor. 4.
Ob vnſer alter Menſch verweſet/ ſo wird doch der innerliche von tag zu tage ernewert/ Col. 3. Toͤdtet ewre Glieder/ ſo auff Erden ſeyn. Rom. 6. Haltet euch dafuͤr/ daß jhr der Suͤnde geſtorbẽ ſeyd/ vnd lebt Gott in Chriſto Jeſu.
Eigenſchafft der wahren Buſſe.
Der newe Menſch kan nicht herfuͤr komẽ/ es wer de deñ der alte mẽſch getoͤdtet.
Durch wa re Buſſe wird das Fleiſch getoͤdtet.
Warumb aber die Toͤdtung des Fleiſches durch wahre Buſſe geſchehen muͤſſe/ ſo mercket alſo: Wir haben droben gehoͤret/ daß der Menſch durch den Fall Adams gantz teuffliſch/ jrrdiſch/ fleiſchlich/ gottlos/ lieblos worden iſt/ das iſt/ ohne GOtt vnd ohne Liebe/ abgekehret von der Liebe Gottes zu der Liebe dieſer Welt/ vnd fuͤrnemlich zu ſich ſelbſt/ vnd zu ſeiner eigẽ Liebe/ alſo/ daß er in allen dingẽ ſich ſelbſt ſuchet/ liebet/ ehret/ vnd allen Fleiß anwendet/ wie er hoch gehalten werde fuͤr jederman.
Dz ruͤhret alles her aus dem Fall Adæ/ da er Gott ſelbſt ſeyn wolte/ welcher Grewel allen Menſchen angeboren wird.
Dieſe verkerte boͤſe Vnart des Menſchen muß nun geendert/ oder gebeſſert werden durch wahre Buſſe/ das iſt/ durch ware goͤttliche Rewe/ vnd durch den Glauben/ ſo vergebung der Suͤnden ergreiffet/ vnd durch die toͤdtung deiner eigen Liebe/ Hoffart/ vnnd Wolluſt des Fleiſches:
Denn Buſſe iſt nicht allein/ wenn man den groben euſſerlichen Suͤnden vrlaub gibt/ vnd davon ableſſet/ ſondern wenn man in ſich ſelbſt gehet/ den innerſten Grund ſeines Hertzens endert vnd beſſert/ vnd ſich abwendet von ſeiner eigenen Liebe zu Gottes Liebe/ von der Welt vñ allen weltlichen Luͤſten zum geiſtlichen himliſchen Leben/ vnd durch den Glauben des Verdienſtes Chriſti theilhafftig wird.
Wahre buſſo muß aus dem Hertzen gehen/ vñ endernden inwendigẽ Grund des Hertzens.
Daraus folget/ das der Menſch ſich ſelbſt mus verleugnen/ Luc. 9. das iſt/ ſeinen eigen Willen brechen/ ſich Gottes Willen gantz ergeben/ ſich nit ſelbeſt lieben/ vnd ſich fuͤr den vnwirdigſten/ elendeſten Menſchen halten/ abſagen alle dem/ das er hat/ Luc. 14.
dz iſt die Welt verſchmehen mit jhrer Ehre vnd Herrligkeit ſeine eigene Weisheit vnd Vermuͤgẽ fuͤr nichts achten/ ſich auff nichts/ vñ auff keine Creatur verlaſſen/ ſondern bloß vnnd allein auff Gott:
Sein eigen Leben haſſen/ das iſt die fleiſchlichen Luͤſte vnd Begierde/ als Hoffart/ Geitz/ Wolluſt/ Zorn/ Neid/ toͤdten/ vnd keinen Wolgefallen an jhm ſelbſt haben/ vñ alle ſein Thun fuͤr nichts achten/ ſich keines Dinges ruͤhhmẽ/ ſeinẽ Kraͤfften nichts zuſchreiben/ jhme ſelbſt nichts tribuiren, ſondern jhm ſelber mißfallen/ der Welt abſterben/ das iſt/ der Augen Luſt/ des Fleiſches Luſt/ dem hoffertigen Leben/ der Welt gecreutziget werdẽ/ Galat.
6. Das iſt die wahre Buſſe vñ Toͤdtung des Fleiches/ ohne welche niemand kan Chriſti Juͤnger ſeyn.
Das heiſt die wahre Bekerung von der Welt/ von jhm ſelbſt/ ja vom Teuffel zu Gott/ ohne welche nie mand kan Vergebung der Suͤnden erlangen/ noch ſelig werden/ Actor. 26.
Wahre Buſſe bringet mit ſich das jhm ein mẽſch ſelbſt vnd der Welt abſtirbt.
Sein eigẽ Leben haſſen.
Der Welt abſteroen
Dieſe Buſſe vnnd Bekerung iſt die Verleugnung ſein ſelbſt/ vnnd iſt das rechte Creutz/ vnd dzrechte Joch Chriſti/ dauon der Herr Matth am 11. ſpricht:
Nemet auff euch mein Joch/ vnd lernet von mir/ denn ich bin ſanfftmuͤtig vnd von Hertzen demuͤtig/ das iſt/ durch hertzliche/ gruͤndliche/ innerliche Demut ſoltu deine eigene Liebe uñ Ehre dempffen/ vñ durch Sanffimut dein eigen Zorn vnd Rachgier.
Welches zwar dem newen Menſchen ein ſanfftes Joch vnd eine leichte Laſt iſt/ aber dem Fleiſch ein bitter Creutz.
Denn das heiſt ſein Fleiſch creutzigen ſampt den Luͤſten vnd Begierden.
Das Joch Chriſti iſt dem Fleiſch ein bitter Creutz/ aber dem Geiſt ein ſanfftes Joch.
Galat.
5.
Irren demnach die jenigen/ die allein weltliche Truͤbſal vnd Wiederwertigkeiten fuͤr Creutz achten/ vnnd wiſſen nicht/ daß die innerliche Buſſe vnd toͤdtung des Fleiſches das rechte Creutz ſey/ dz wir taͤglich Chriſto ſollen nachtragen/ das iſt/ in groſſer gedult vnſere Feinde tragen/ in heiliger Sanfftmut vnſerer Leſterer/ in hertzlicher Demut vnſerer Wiederwertigen Stoltz vnnd Vbermut vberwinden/ wie vns Chriſtus iſt vorgangen mit groſſer Sanfftmut/ vnd hat der Welt/ vnd alles/ was in der Welt iſt/ abgeſaget/ vnd iſt der Welt abgeſtorben.
Das rechte Creutz Chriſti.
Chriſti Exempel.
Diß Joch Chriſti iſt vnſer Creutz/ daß wir tragen ſollen/ vnd das heiſt der Welt abſterben.
Welches nicht iſt in ein Kloſter lauffen/ ſonderliche Orden vnd Regeln annemen/ vnd doch gleichwol in ſeinem Hertzen nichts denn eitel Welt bleiben/ voll geiſtlicher Hoffart/ Phariſeiſcher verachtung anderer Leute/ voll wolluſt/ voll heimliches Haſſes vnnd Neides.
Dann das abſterben der Welt iſt die Toͤdtung des Fleiſches/ vñ alles des/ darzu dz Fleiſch luſt hat/ ſtetige inwendige verborgene Rew vnd Leid/ dadurch man ſich innerlich zu Gott võ der Welt abwẽdet/ vñ taͤglich im Hertzen der Welt abſtirbt/ vnd in Chriſto lebet im Glaubẽ/ in hertzlicher Demut vnd Sanfftmut/ vnd ſich der gnade Gottes in Chriſto troͤſtet.
Was da beiſſe der Welt abſterben.
Zu dieſer Buſſe hat vns Chriſtus beruffẽ/ nemlich zu der rechten innerlichẽ hertzlichen Buſſe vnd Bekerung des Hertzens von der Welt zu Gott: vnd alſo hat er vns Vergebung der Suͤnden zugeſagt dnd die imputationem Iuſtitiæ, die zurechnung ſeiner Gerechtigkeit vñ ſeines heiligẽ gehorſams in krafft des Glaubens.
Deñ one ſolche innerliche buſſe iſt Chriſtus dem Menſchen nichts nuͤtze/ dz iſt/ er iſt nit theilhafftig ſeiner gnad vñ frucht ſeins verdienſts/ welche mit rewendem zerbrochbusfertigen/ glaͤubigen vnnd demuͤtigem Hertzen mus ergrieffen werden:
Denn das iſt die Frucht des Todes Chriſti in vns/ daß wir durch Buſſe der Suͤnde abſterben/ vñ das iſt die Frucht der Aufferſtehung Chriſti/ dz Chriſtus in vns lebe/ vnd wir in jhm/ gal.
2.
Ohne Buſſe iſt Chriſtus dem Men ſchen nichts nuͤtze.
Fruͤchte des Todes vnd Aufferſtehung Chriſti in vns.
Das heiſt denn eine newe Creatur in Chriſto vnd die newe geburt/ die allein fuͤr Gott gilt/ galat. 6. Beſihe hieuon ferner das 34. Capitel.
Euſſerliche Buſſe iſt nicht die rechte Buſſe/ es mus alles aus dem Hertzen gehen.
Der wegen lerne die Buſſe recht verſtehen/ eenn daran jrren viel Leute/ daß ſie meynen/ das ſey rechte Buſſe/ wenn ſie von euſſerlicher Abguͤttery/ Gottsleſterung/ Todſchlag/ Ehebruch/ Vnzucht/ Dieberey/ vñ andern grobẽ euſſerlichen Suͤnden abſtehen.
Vnd zwar das iſt wol euſſerliche Buſſe/ dauon etliche Spruͤche der Propheten lauten/ Eſai. 55.
Der gottloſe bekere ſich vom Freuel ſeiner Haͤnde.
Vnd Ezech. 18. vnd 33.
Aber die Propheten vnd Apoſtel haben viel tieffer geſehen/ nemlich ins Hertz hinein/ vnd lehren vns eine viel hoͤhere innere Buſſe/ da der menſch abſterben ſolle/ der Hoffart/ dem geitz/ der Wolluſt/ ſich ſelbſt verleugnen/ haſſen/ der Welt abſagen/ vnnd alle dem/ das der Menſch hat/ ſich Gott ergebẽ/ ſein Fleiſch creutzigen/ taͤglich Gott das rechte Opffer bringen/ ein zerbrochen/ zuſchlagen vnd erſchrocken Hertz/ vnd weinende Seele im Leibe tragen/ wie in den Bußpſalmen ſolche innigliche.
Hertzenbuſſe beſchrieben iſt.
Darumb iſt dis die rechte Buſſe/ wenn das Hertz innerlich durch Rew vnd Leid zubrochen/ zuriſſen/ zuſchlagen/ vnd durch den Glauben vnd vergebung der Suͤnden geheilet/ getroͤſtet/ gereiniget/ geendert vnd gebeſſert wird/ darauff auch die euſſerliche Beſſerung des Lebens folget.
Rechte wahre Buſſe.
Wenn nun gleich ein Menſch von auſſen Buſſe thut/ vnd ableſſet von den grobẽ Laſtern aus Furcht der Straffe/ bleibet aber im Hertzen vnuerendert/ vnd fehet nicht das innere newe Lebẽ in Chriſto an/ ſo mag er gleichwol verdampt werden/ vnd wird im ſein Herr Herꝛ ſchryen nicht helffen/ ſondern das neſcio vos, Ich kenne ewer nicht wird darauff folgen.
Denn nicht alle/ die ſagen/ Herr/ Herr/ werden ins Himmelreich kommẽ/ ſondern die den Willen thun meines Vaters im Himmel.
Hierinnen ſind alles ſtandes Perſonen gelehrte vnd vngelerte begriffen.
Denn die in jhrem Hertzen nicht wahre innerliche Buſſe thun/ vnd eine newe Creatur in Chriſto werden/ die wird Chriſtus nicht fuͤr die ſeinen erkennen/ ꝛc.
Welche Chriſtus nit fuͤr die ſeinen erkennet.
Das V. Capittel.
Was der wahre Glaube ſey.
1. Johan. 5. Wer da gleubet/ dz Jeſus ſey/ Chriſtus/ der iſt aus GOtt geboren.
DEr Glaub iſt eine hertzliche Zuuerſicht/ vnd vngezweiffeltes Vertrawẽ auff Gottes gnade in Criſto verheiſſen von Vergebung der Suͤnde/ vnd ewigem Leben/ durch das Wort Gottes/ vnd den H. Geiſt angezuͤndet.
Durch dieſen Glauben erlangen wir vergebung der Suͤnden/ lauter vmbſonſt/ ohn allen vnſern verdienſt/ aus lauter gnade/ vmb des verdienſtes Chriſti willen/ auff das vnſer Glaube einen gewiſſen Grund habe/ vnd nit wancke.
Vnd dieſe Vergebung der Suͤnden iſt vnſere Gerechtigkeit/ die warhafftig/ beſtendig vnd ewig iſt fuͤr Gott.
Denn es iſt nicht eines Engels Gerechtigkeit/ ſondern des gehorſams/ verdienſtes vnd Blutes Chriſti/ vnd wird vnſer eigen durch den Glauben.
Ob nu dis wol in groſſer ſchwachheit zugehet/ vnd wir noch mit vielen vbrigen Suͤnden behafftet ſeyn/ den- noch werden dieſelben zugedeckt aus gnaden vmb Chriſti willen/ Pſalm. 32.
Art vnd Eigenſchafft des wahren Glaubẽs.
Durch dieſe hertzliche Zuuerſicht/ vnd hertzliches Vertrawen/ gibt der Menſch Gott ſein Hertz gantz vnd gar/ ruhet allein in Gott/ leſt ſich jm/ hanget jm allein an/ vereiniget ſich mit Gott/ wird theilhafftig alles des/ was Gottes vñ Chriſti iſt/ wird ein Geiſt mit Gott/ empfaͤhet aus jm newe Kraͤffte/ newes Leben/ newen Troſt/ Friede vnd Freude/ Ruhe der Seelen/ Gerechtigkeit vñ Heiligkeit/ vnd alſo wird der Menſch aus Gott durch den Glauben new geboren.
Denn wo der wahre Glaube iſt/ da iſt Chriſtus mit aller ſeiner Gerechtigkeit/ Heiligkeit/ Erloͤſung/ Verdienſt/ Gnade/ vergebung der Suͤnde/ Kindtſchafft Gottes/ Erbe des ewigen Lebens.
Das iſt die newe Geburt/ die da koͤmpt aus dem Glauben an Chriſtum.
Daher die Epiſtel an die Ebreer am 11. den Glauben eine Subſtantz nennet/ oder eine vngezweiffelte warhafftige Zuuerſicht derer Dinge/ die man hoffet/ vnnd eine Vberzeugung des/ ſo man nit ſihet.
Denn der Troſt des lebendigen Glaubens wird dermaſſen im Hertzen kraͤfftig/ daß er dz Hertz vberzeuget/ in dem man das himliſche gut empfindet in der Seelen/ nemlich/ Ruhe vnd Friede in Gott/ ſo gewiß vñ warhafftig/ daß man auch darauff ſterben kan mit freudigem Hertzen.
Dz iſt die Staͤrcke im Geiſt an dem inwendigen Menſchen/ vnd die Freudigkeit des Glaubens oder Pharreſia, Eph. 3. Philip.
1. 1. Johan. 2. vnd 3.
Das iſt die Freudigkeit in Gott.
1. Theſſ. 2. vnd die Plerophoria, die gantz vngezweiffelte Gewißheit/ 1. Theſſ. 1.
Newe Geburt.
Kraft der lebendigẽ Glaubẽs. Rom. 5. iuſtificati fide, pacem habe mus.
Epheſ. 3. Phil. 1. 1. Joh. 2. 1. Theff.
2.
Worauff ich nun ſterben ſoll/ das muß mich in meiner Seelen ſtercken/ vñ muß mich von innen durch den heiligen Geiſt verſichern/ es muß ein innerer/ lebendiger/ ewiger Troſt ſeyn/ das muß mich auch als eine vbernatuͤrliche/ goͤttliche/ himliſche Krafft ſtercken vnd erhalten/ in mir den Tod vnd die Welt vberwinden.
Vnd muß eine ſolche Verſicherung vnd Vereinigung mit Chriſto ſeyn/ die weder Todt noch Leben ſcheiden kan.
Darumb S. Johannes ſpricht: Alles was aus GOtt geboren iſt/ vberwindet die Welt.
Glaubẽs Gewißheit.
Rom. 8.
Aus Gott geboren ſeyn/ iſt warlich kein Schattenwerck/ ſondern ein recht Lebenswerck.
Gott wird nit eine todte Frucht/ ein lebloſes/ vnnd krafftloſes Werck geberen/ ſondern aus dem lebendigen Gott muß ja ein lebendiger newer Menſch geboren werden.
Vnd vnſer Glaube iſt der Sieg/ der die Welt vberwindet.
Was nun vberwinden ſoll/ das muß eine mechtige Krafft ſeyn/ ſoll der Glaube der Sieg ſeyn vber die Welt/ ſo muß er eine lebendige/ obſiegende/ thaͤtige/ wirckliche/ goͤttliche Krafft ſeyn/ ja Chriſtus muß es alles thun durch den Glauben.
Aus Gott geboren ſein/ iſt ein lebendiges werck.
1. Joh. 5. Viva eſt & victrix, ſi modo vera, fides.
Durch dieſe Krafft Gottes werden wir wiederumb in GOtt gezogen/ zu Gott geneiget/ in Gott verſetzet vnnd transplantirt, aus Adam als aus einem verfluchten Weinſtock in Chriſtum den geſegneten vnnd lebendigen Weinſtock/ Johan. 15.
Alſo/ daß wir in Chriſto beſitzen alle ſeine Guͤter/ vnnd in jhme gerecht werden.
Schoͤn Gleichnis.
Gleich wie ein Pfroffreißlein in einen guten Stamm eingepfroffet/ in demſelben gruͤnet/ bluͤhet/ vnd Frucht bringet/ auſſer demſelbigẽ aber verdorret: Alſo iſt ein Menſch auſſer Chriſto nichts denn ein verfluchter Weinſtock/ vnnd alle ſeine Wercke ſind Suͤnde/ Deut. 32. Ire Drauben ſind Drachengifft.
In Chriſto aber iſt er gerecht vnd ſelig:
Darumb S. Paulus 2. Cor. 5. ſpricht:
GOtt hat den/ der von keiner Suͤnde wuſte/ fuͤr vns zur Suͤnde gemacht/ auff daß wir wuͤrden in jme die Gerechtigkeit/ die fuͤr Gott gilt.
Was ein Menſch auſſer/ vñ in Chriſto ſey.
Daraus ſiheſtu nun/ daß dich die Wercke nicht koͤnnen gerecht machen.
Denn du muſt zuuor in Chriſtum verſetzet ſeyn durch den Glauben/ vnd in jm gerecht ſein/ ehe du ein einiges gutes Werck thun kanſt/ vñ ſiheſt ja dz deine Gerechtigkeit Gottes gnade vnd gabe iſt/ die allem deinem Verdienſt zuuor koͤmpt.
Wie kan ein todter Menſch gehen/ ſtehen/ vnd etwas gutes thun/ weñ man jhn nicht zuuor lebendig machet?
Alſo weil du in ſuͤnden todt/ vnd Gott abgeſtorbẽ biſt/ kan ja kein Gott wolgefellig werck von dir geſchehẽ/ weñ du zunor in Chriſto nit wirſt lebẽdiggemacht.
Aus den Wercken koͤmpt nit die wahre Gerechtigkeit.
Vnſer Gerechtigkeit allem aus Chriſto.
Alſo koͤmpt deine Gerechtigkeit allein aus Chriſto durch den Glauben/ denn der Glaube iſt im Menſchen als ein newgebornes/ kleines/ nackendes/ vnd bloſſes Kind/ daß ſtehet da bloß vor ſeinem Erloͤſer vnd Seligmacher vnbekleidet/ vnd empfehet alles von dem/ der es geborẽ hat/ nemlich/ die Gerechtigkeit/ die Froͤmmigkeit/ die Heiligung/ die gnade/ vnd den H. Geiſt.
Troͤſtlich Gleichnis
Alſo wird diß nackende bloſſe Kindlein mit Gottes Barmhertzigkeit bekleidet/ vnnd hebet beyde Hende auff/ vnd empfehet alles von Gott/ die gnade ſampt aller Seligkeit vnnd Froͤmmigkeit.
Diß empfahen machet from/ heilig vnd ſelig.
Woher vnſer Froͤmmig keit.
Darumb koͤmpt die Gerechtigkeit allein aus dem Glauben/ vnd nit aus den Werckẽ/ Ja der Glaube empfehet Chriſtum gar/ vnd machet denſelben jhm gar zu eigen/ mit alle dem/ was er iſt vnd hat.
Da muß weichen Suͤnde/ Tod/ Teuffel vnd Helle.
Vnd wenn du auch gleich aller Welt Suͤnde allein auff dir hetteſt/ kan ſie dir nit ſchaden/ ſo ſtarck/ mechtig/ vnd lebendig iſt Chriſtus in dir mit ſeinem Verdienſt durch den Glauben.
Dẽ Glauben muß Suͤnde/ Todt vnd Helle weichẽ/ diſelb
ſind alle vnter einem Chriſten vnd vnter dem Glauben.
Vnd weil nun Chriſtus durch den Glauben in dir wonet vnnd lebet/ ſo iſt ja ſeine Einwonung nicht ein todtes Werck/ ſondern ein lebendiges Werck.
Daher koͤmpt die Ernewerung aus Chriſto durch den Glauben.
Denn der Glaube thut in dir zwey ding:
Erſtlich verſetzet er dich in Chriſtum/ vnd machet dir jhn zu eigen.
Zum andern/ ernewert er dich in Chriſto/ daß du in jm gruͤneſt vnd bluͤheſt vnd lebeſt.
Denn was ſol dz Pfropffreislein im Stam̃/ wenns nicht wil gruͤnen vnnd Frucht bringen.
Vnd gleich wie zuuor durch den Fall Adams/ vnd durch die verfuͤhrung vnd Betrug des Teuffels in den Menſchen geſaͤet iſt der Schlangenſame/ das iſt/ die boͤſe Sathaniſche Art/ darauß ſo eine boͤſe gifftige Frucht gewachſen:
Alſo wird durch GOttes Wort vnd den H. Geiſt der Glaube im Menſchen geſaͤet/ als ein Same Gottes/ in welchem alle goͤttliche Tugenden/ Arten vnd Eigenſchafften verborgener weiſe begriffen ſeyn/ vnd heraus wachſen zu einem ſchoͤnen vnd newen Bilde Gottes/ zu einem ſchoͤnen newen Baum/ darauff die Fruͤchte ſein/ Liebe/ Gedult/ Demut/ Sanfftmut/ Friede/ Keuſchheit/ gerechtigkeit/ vñ der newe Menſch/ vnd dz gantze Reich Gottes.
Denn der wahre ſeligmachende Glaube ernewert den gantzen Menſchen/ reiniget dz Hertz/ vereiniget mit Gott/ machet das Hertz frey von irrdiſchen Dingen/ hungert vnd duͤrſtet nach der Gerechtigkeit/ wircket die Liebe/ gibt Friede/ Freude/ Gedult/ Troſt in allem Creutz/ vberwindet die Welt/ machet Gottes Kinder/ vnd Erben aller himliſchen ewigen Guͤter vnd Miterben Chriſti.
Befindet aber jemand die Freudigkeit des Glaubens nicht/ ſondern iſt ſchwachgleubig vnnd troſtlos/ der verzage darumb nicht/ ſondern troͤſte ſich der verheiſſenen gnade in Chriſto/ denn dieſelbige bleibet allezeit feſt/ gewiß vnd ewig.
Vnnd ob wir gleich aus Schwachheit fallen vnnd ſtraucheln/ ſo fellet doch Gottes gnade nit hin/ wenn wir nur durch wahre Buſſe wieder auffſtehen.
Chriſtus bleibet auch immer Chriſtus vnnd ein Seligmacher/ er werde mit ſchwachem oder ſtarckem Glauben ergriffen.
Es hat auch der ſchwache Glaube ſo viel an Chriſto als der ſtarcke/ denn ein jeder/ er ſey ſchwach oder ſtarckgleubig/ hat Chriſtum gantz zu eigen.
Die verheiſſene gnade iſt allen Chriſten gemein vnd iſt ewig/ darauff muß der Glaube ruhen/ er ſey ſchwach oder ſtarck.
GOtt wird dir zu ſeiner zeit den entpfindlichen freudenreichen Troſt wol wiederfahren laſſen/ ob er gleich in deinem Hertzen eine zeitlang verbirget/ Pſalm.
73. 77. dauon im andern Buch.
Glaube zeuhet Chriſtum an/ mit allen ſeinem Verdienſt vñ ernewret den Menſchen
Glaube Gottes Same.
Troſt wieder ſchwachgleubigkeit.
Das VI. Capittel.
Wie GOttes Wort muͤſſe im Menſchen durch den Glauben ſeine Krafft erzeigen vnd lebendig werden.
Luc. 17. Sehet das Reich Gottes iſt inwendig in euch.
DIeweil es alles an der Wiedergeburt vnd Ernewerung des Menſchẽ gelegen/ ſo hat Gott alles das/ was im Menſchen geiſtlich im Glauben geſchehen muͤſſe/ in die euſſerliche Schrifft verfaſſet/ vñ darin den gantzen newen Menſchen abgebildet.
Denn dieweil Gottes Wort der Same Gottes in vns iſt/ ſo mus er je wachſen in eine geiſtliche Frucht/ vnd muß das daraus werden durch den Glauben/ was die Schrifft euſſerlich zeuget vnd lehret/ oder es iſt ein todter Same vnd todte Geburt.
Ich mus im Geiſt vnd Glauben troͤſtlich empfinden/ daß dem alſo iſt/ wie die Schrifft ſaget.
Der gantze newe Menſch iſt in der Schrifft abgebildet.
Es hat auch Gott die H. Schrifft nicht darumb offenbaret/ daß ſie auswendig auff dem Papier als ein todter Buchſtabe ſol ſtehen bleiben/ ſondern ſie ſol in vns lebendig werden im Geiſt vnd Glauben/ vnd ſol eingantzer innerlicher newer Menſch daraus werden/ oder die Schrifft iſt vns nicht nuͤtze.
Es mus alles im Menſchen geſchehẽ durch Chriſtum im Geiſt vnd Glauben/ waſ die Schrifft euſſerlich lehret/ als zum Exempel beſihe die Hiſtorien Cains vñ Abels/ ſo wirſtu in jhren Arten vnd Eigenſchafften finden/ das jenige/ was in dir iſt/ Nemlich/ den alten vnnd newen Menſchen mit allen jhren Wercken.
Dieſe beyde ſind in dir wider einander.
Denn Cain wil immer den Abel vnterdruͤcken vnd erwuͤrgen.
Was iſt das anders denn der Streit zwiſchen dem Fleiſch vnd Geiſt/ vnd die Feindſchafft des Schlangenſam vnnd Weibsſamen.
Die Suͤndflut mus in dir geſchehen/ vnd die boͤſe Vnart des Fleiſches erſaͤuffen/ der glaͤubige Noa mus in dir erhalten werdẽ/ Gott mus einen newen Bund mit dir machen/ vnd du mit jm/ das verworrene Babel mus in dir nicht auffgebawet werden in ſeiner Pracht.
Du muſt mit Abraham außgehen von aller deiner Freundſchafft/ alles laſſen/ auch dein Leib vnd Leben/ vnd allein in dem Willen Gottes wandeln/ auff daß du den Segen erlangeſt/ ins gelobte Land vnd ins Reich Gottes koͤmpſt.
Was iſt das anders/ denn das der Herr ſaget:
Wer nit verleſt Vater/ Mutter/ Kinder/ Schweſter/ Haus/ Acker/ Guͤter/ ja ſein Leben/ der kan nit mein Juͤnger ſeyn/ das iſt/ ehe er Chriſtum wolte verleugnẽ?
Du muſt mit Abraham ſtreiten wieder die fuͤnff Koͤnige/ die in dir ſind/ nemlich/ Fleiſch/ Welt/ Tod/ Teuffel/ vnd Suͤnde.
Du muſt mit Loth aus Sodoma vnd Gomorrha außgehen/ das iſt/ das vngoͤttliche Leben der Welt verleugnen/ vnd mit Loths Weibe nicht zu ruͤck ſehen/ wie der Herꝛ im Luca am 12. ſpricht.
Summa/ Gott hat die gantze heilige Schrifft in den Geiſt vnd Glauben gelegt/ vñ muß alles in dir geiſtlich geſche hen.
Daher gehoͤren alle Kriege der Iſraeliten wider die heydniſchen Voͤlcker.
Was iſt das anders denn der Streit zwiſchen dem Fleiſch vnd Geiſt?
Daher gehoͤret dz gantze Moſaiſche euſſerliche Prieſterthumb mit dem Tabernackel/ mit der Lade des Bundes/ mit dem gnadenſtuel.
Das mus alles in dir geiſtlich ſeyn durch den Glauben mit dem Opffern/ reuchern/ beten.
Dein Herꝛ Chriſtus mus dz alles in dir ſeyn/ er hats alles zuſam̃en gefaſſt in dem newẽ Menſchen/ vnd in dem Geiſt/ vnd wird alles in dem Glauben vollbracht/ ja offt in einen ſeufftzen/ deñ die gantze Bibel fleuſt zuſam̃en in ein Centrum in dem Menſchen/ gleich wie auch die gantze Natur.
GOttes Wort ſoll in vns lelendig werden.
Wie der alte vnd newe Menſche in der Schrifft furgebildet.
Cain vnd Abel in dir.
Geiſtliche Babel im Menſchẽ.
Matth. 10 Kampff vñ Streit des Geiſtes in Abrahams Schlacht fuͤrgebildet.
Geiſtliche Sodoma im Menſchen.
Vorbildet des alten teſtamẽts muͤſſen im Glauben erfuͤllet werdẽ.
Alſo was iſt das newe Teſtament dem Buchſtaben nach/ anders/ deñ ein euſſerlich zeugnis/ dz es alles im Menſchen alſo muß im Glauben geſchehen?
Denn dz gantze newe Teſtament mus gantz vnd gar in vns ſeyn/ dnd dringet auch mit gewalt dahin/ weil das Reich Gottes in vns.
Denn wie Chriſtus iſt durch den heiligen Geiſt im Glauben von Maria leiblich empfangen vñ geboren/ alſo mus er in mir geiſtlich empfangen vñ geborn werden/ Er muß in mir geiſtlich wachſen vnnd zunemen.
Vnd weil ich aus Chriſto bin eine new Creatur geſchaffen/ ſo muß ich auch in jm leben vñ wandeln/ Ich muß mit jhm vnd in jhm im Exilio vnd Elende ſeyn/ ich muß mit jhm in Demut vnnd Verſchmehung der Welt/ in gedult vnd Sanfftmut/ in der Liebe wandeln/ Ich mus mit jhm meinen Feinden vergeben/ barmhertzig ſeyn/ die Feinde lieben/ den Willen des Vaters thun/ ich mus mit jhm vom Sathan verſuchet werden/ vñ auch vberwinden/ ich muß mit jm vmb der Warheit willen/ die in mir iſt/ verſpottet/ verachtet/ verhoͤnet/ angefeindet werden/ vnd ſo es ſein ſol/ auch den Tod vmb ſeinet willen leiden/ wie alle ſeine Heiligen zum zeugnis fuͤr jhm vnd allen außerwehlten/ daß er in mir/ vnd ich in jhme geweſen/ vnd gelebet habe durch den Glauben.
Gantz new Teſta ment muß im newen Menſchen erfuͤllet werden.
Chriſti Leben in vns.
Das heiſt recht dem Bilde Chriſti ehnlich werden/ nemlich mit jm vnd in jhm geboren werden/ Chriſtum recht anziehen/ mit jhm vnd in jhm wachſen vnd zunemen/ mit jhm im Elende wallen/ mit ſeiner Tauffe getaufft werden/ mit jhm verſpottet werden/ mit jhm gecreutziget werden/ mit jhm ſterben vnd aufferſtehen/ mit jhm auch herrſchen vnd regieren/ vnd daſſebige nicht allein durchs heilige Creutz/ ſonden auch durch taͤgliche Buſſe/ vnnd innerliche Rew vnd Leid vber die Suͤnde.
Chriſti Tod vnd Aufferſtehung in vns.
Da muſtu taͤglich mit Chriſto ſterben/ vñ dein Fleiſch creutzigen/ oder du kanſt mit Chriſto als deinem Haupt nicht vereiniget bleiben.
Du haſt jhn auch ſonſt nicht in dir/ ſondern auſſer dir/ auſſer deinem Glauben/ Hertz vnd Geiſt.
Vnd da wird er dir nicht helffẽ/ ſondern in dir wil er leben/ ſeyn/ troͤſten vnd ſelig machen.
Chriſtus mus in dir ſeyn.
Im Glauben mus alles erfullet ſeyn.
Sihe das thut der Glaube alles/ der machet das heilige Wort Gottes in dir lebendig/ vnnd iſt in dir ein lebendiges Zeugnis alles deſſẽ/ dauon die Schrifft zeuget.
Vnd das heiſt/ der Glaube iſt eine Subſtantz vnd Weſen/ Ebr. 11.
Alſo iſt hieraus gnugſam offenbar/ wie alle Predigten vnd Reden/ ſo aus Chriſti/ der Propheten vnnd Apoſteln Munde gangen/ vnnd die gantze heilige Schrifft ſtracks gerichtet ſeyn auff den Menſchẽ/ vnd auff einen jeden vnter vns: Alle Parabolen Chriſti gehen auff mich/ vnd auff einen jeden inſonderheit ſampt allen Wunderwercken.
Alle Schrifft gehet auff den Menſchen
Vnd darumb iſts auch geſchrieben/ daß es in vns geiſtlich geſchehe.
Denn Chriſtus hat andern geholffen/ er muß mir auch helffen.
Dann er iſt in mir/ er lebet in mir/ er hat Blinde ſehend gemacht/ ich bin auch geiſtlich blind/ darumb muß er mich auch ſehend machen/ vnnd alſo mit allen Wunderwercken.
Da erkenne dich fuͤr einen Blinden/ Lahmen/ Kruͤppel/ Tauben/ Auſſetzigen/ ſo wird er dir helffen/ Er hat todte lebendig gemacht/ Ich bin auch todt in Suͤnden/ er mus mich in jhm lebendig machen/ auff das ich theil habe an der erſten Aufferſtehung.
Chriſti Wunderwercke geiſtlich in vns.
Summa der Glaube thut dis alles im Menſchen/ was die Schrifft von auſſen zeuget.
Sie beſchreibet das Bilde Gottes von auſſen/ das muß in mir ſeyn durch den Glauben/ ſie beſchreibet das Reich GOttes euſſerlich im Buchſtaben/ dz mus in mir ſein durch den Glauben.
Sie beſchribet Chriſtum von auſſen/ er mus in mir ſeyn durch den Glauben.
Die Schrifft beſchreibet den Adam/ ſeinen Fall vnnd Wiederbringung/ es muß alles in mir ſeyn.
Die Schrifft beſchribet das newe Jeruſalem/ das mus in mir ſeyn/ vñ ich mus es ſelbſt ſeyn.
Die Schrifft zeuget von auſſen von der newen Geburt/ von der newen Creatur/ das mus alles in mir ſeyn/ vnd ich mus es ſelbſt ſeyn durch den Glauben/ oder die Schrifft iſt mir nichts nuͤtze.
Das iſt alles der Glaube/ vnd des Glaubens Werck in vns/ ja Gottes Werck vnnd das Reich Gottes in vnſerm Hertzẽ/ ꝛc.
Euſſerlicher Buch ſtabe der Schrifft mus im Geiſt erfuͤllet werden.
Das VII. Capittel.
Wie das geſetz Gottes in aller Menſchen Hertzen geſchrieben ſey/ welches ſie vberzeuget/ auff daß ſie an jenem Tage keine Entſchuͤldigung haben.
Rom. 2. In dem die Heyden des Geſetzes Werck thun/ beweiſen ſie/ daß das Geſetz in jhrem Hertzen geſchrieben ſey.
ALs Gott der Herr den Menſchen nach ſeinem Bilde ſchuf in vollkommener gerechtigkeit vnd Heiligkeit/ vnnd jhn mit hohen goͤttlichen Tugenden vnd gaben zierete vñ ſchmuͤckte/ vnd als ein vollkommenes ſchoͤnes Meiſterſtuͤck außarbeitete/ als ſein hoͤchſtes vnd edelſtes Werck vnnd Kunſtſtuͤck/ hat er drey vorneme eigenſchafften dem Menſchlichen Gewiſſen ſo tieff eingepflantzet/ das ſie nimmermehr/ ja ewiglich nicht koͤnnen ausgetilget werden/ Erſtlich das natuͤrliche Zeugnis das ein Gott iſt.
Zum andern/ das Zeugnis des Juͤngſten Gerichts/ Rom. 2. Zum dritten/ das geſetz der Natur/ oder natuͤrliche Gerechtigkeit/ dadurch Ehre vñ Schande vnterſchieden: Freude oder Trawrigkeit entfunden wird.
Drey Eigenſchafften der Seelen eingepflantzet.
Denn es iſt nie ein Volck ſo wild vñ barbariſch geweſen/ das da verleugnet hette/ daß ein Gott were/ denn die Natur hat ſie inwendig vnnd außwendig vberzeuget/ ja ſie haben aus jhrem gewiſſen entpfunden/ das nicht allein ein Gott ſey/ ſondern daß er auch muͤſſe ein gerrchter Gott ſein/ ď dz boͤſe ſtraffe/ vnd das Gute belohne/ weil ſie in jhrem Gewiſſen entweder Schrecken oder Freude empfundẽ.
Daraus haben ſie ferner geſchloſſen/ das die Seele muͤſſe vnſterblich ſeyn/ wie Plato dauõ gewaltig diſputirt.
Vnd letzlich habẽ ſie auß dem Geſetz der Natur/ das iſt/ auß der angeboren natuͤrlichen Liebe wol geſehen/ das Gott ein Vrſprung alles guten ſey in der Natur.
Daher ferner ſie geſchloſſen/ daß demſelbigen muͤſſe mit der Tugend vñ reinem Hertzen gedienet werdẽ.
Darumb ſie in die Tugend das hoͤchſte gut geſetzet habẽ/ daher die Tugendſchulen des Socratis vnd anderer weiſen Philoſophen entſtanden ſeyn.
Daraus ſehen wir nun/ wie Gott ein Fuͤucklein des natuͤrlichẽ Liechtes oder ein Spuͤr oder Merckmal des natuͤrlichen zeugniß GOttes im Menſchen auch nach dem Fall laſſen vbrig bleiben/ auff das der Menſch ſeinen Vrſprung ſoll erkennen lernẽ/ woher er kom̃en/ vnd demſelbigen nachgehen/ wie auch etliche der Heydẽ ſolches gemercket/ als ď Poëta Aratus bezeuget/ welchen S.
Paul allegirt Act. 17.
Wir ſind Gotts geſchlechte/ vñ Mani.
Liecht der Matur.
Fuͤncklein des naturlichen Erkenntnis Gottes.
An dubium eſt habitare Deum ſub pectore noſtro, In cælumque redire animas, cæloque venire.
Weil nu die Heyden das natuͤrliche Zeugnis Gottes wieder jhr Gewiſſen verachtet/ vñ alſo den Schoͤpffer ſelbſt/ werden ſie durch jr eigene Schuld verdampt werden/ vnd keine Entſchuͤldigung haben.
Deñ ſo ſchleuſt S. Paul.
Wer da weis/ daß ein Gott iſt/ vnnd fraget nicht darnach/ oder achtet nit/ wie er jn recht erkennen/ vnd jm dienen moͤge/ der wird am Tage des Gerichts keine Ertſchuͤldigung habẽ/ vñ ſchleuſt ferner:
Weil die Heyden Gottes Gerechtigkeit erkant habẽ/ in dem ſie von Natur gewuſt/ daß die boͤſes thun/ des Todes werth ſeyn/ haben aber das boͤſe nit allein gethan/ ſondern auch gefallen dran gehabt/ ſo haben ſie ſich ſelbſt verurtheilt.
Item Ro. 2. Ire gedanckẽ/ die ſich ſelbſt vnter einander verklagen/ oder entſchuͤldigẽ/ haben ſie vberzeugt des zukuͤnfftigen Gerichts.
So nu die Heyden keine Entſchuͤldigung haben/ die nicht allein von Natur wiſſen/ das ein GOtt iſt/ ſondern auch wieder jhr Gewiſſen GOtt nicht geſucht haben/ viel weniger werden die Entſchuͤldigung haben/ welchen Gott ſein Wort offenbaret hat/ vnd ſie durch Jeſum Chriſtum ſeinen lieben Sohn hat laſſen zur Buſſe ruffen/ das iſt/ von Suͤnden abzuſtehen/ ſich von dem gottloſen Leben abzuwenden/ auff daß ſie durch den Glauben des Verdienſtes Chriſti moͤchten fehig vnd theilhafftig/ vnnd ewiglich ſelig werden.
Heyden haben keine Entſchuͤldigung.
Rom. 1.
Chriſten habẽ viel weniger Entſchuͤldigung dann die Heyden.
Darumb wird ein jeder Menſch/ der Chriſti Namen kennet/ vnd ſich nicht bekeret hat/ an jenem tag zween gewaltige Zeugen wider ſich haben: Erſtlich/ Sein eigen Hertz/ Gewiſſen/ vnd das Geſetz der Natur.
Zum andern/ Gottes geoffenbartes Wort/ welches ſie richten wird an jenem Tage.
Darumb auch ein ſchreckliches Vrtheil vñ Verdamnis darauff erfolgen wird/ wie der Herr ſpricht:
Daß es Sodoma vnnd Goinorrha an jenem tage ertraͤglicher wird ergehen/ vnnd die Koͤnigin von Mittage wird auffſtehen/ vnd dis Geſchlechte verdammen.
Joh. 12.
Zween Zeugẽ/ ſo alle Vnbußfertigen verdammen werden.
Vnd daher wird die ewige Qual vnd Pein entſtehen/ weil Gott die Seele vnſterblich erſchaffen/ vnnd jn der Seelen das Gewiſſen/ das immer vnd ewig Gottes eindencken iſt/ vnd kan doch nimmermehr zu Gott kommen/ welches iſt die groͤſte vnd ewige Pein der Seelen.
Woher die Qual der Seelẽ.
Vnnd ſolche innere ewigwerende Seelenpein wird ſo viel deſto groͤſſer ſein/ ſo viel immer mehr vñ mehr durch Vnbußfertigkeit Gottes zorn geheuffet auff den Tag des Gerichts.
Denn gleich wie GOtt der Herr nach ſeinem gerechten Gerichte die Heyden in einen verkerten Sinn gegeben/ weil ſie das innere Geſetz der Natur/ vnd jhr eigen Gewiſſen/ als Gottes gerechtigkelt in jr Hertz geſchrieben/ verworffen/ vnd nichts geachtet/ ſondern denſelben als GOtt ſelbſt/ wiederſtrebet/ durch welche verblendung jrer Sinne/ ſie in die grewliche/ abſchewliche Suͤnde vnd Grewel gerahten ſeyn/ dadurch ſie Gottes gerechten Zorn geheuffet haben.
Alſo weil die/ ſo Chriſten ſein wollen/ beyde das innere vnd euſſerliche Wort/ vnd Zeugnis Gottes verwerffen/ vnd nicht allein nit wollen Buſſe thun/ ſondern dem heiligen Geiſt wiederſtreben/ vnd GOtt leſtern/ gibt ſie Gott dahin in einen verkerten Sinn/ daß ſie erger werden denn die Heyden vnnd Tuͤrcken/ ſendet jhnen krefftige Irrthum/ daß ſie den Luͤgen gleuben/ auff daß geſtraffet werden alle/ ſo luſt haben an der Vngerechtigkeit.
Woher die groͤſſe der ewigẽ Pem.
2. Theſſ. 2.
Woher es koͤmpt/ daß bey den Chriſten offt groͤſſer Suͤnden geſchehẽ/ denn bey den Heyden.
Daher ſolche abſchewliche Laſter bey den Chriſten im ſchwang gehen/ die nie erhoͤret ſeyn/ ſolche teuffliſche Hoffart vnnd Pracht/ ſo vnerſaͤttlicher Geitz/ ſchendliche Wolluſt/ viehiſche Vnzucht/ vnd vnmenſchliche Thaten/ welche alle aus Verblendung vñ Verſtockung eines verkertẽ Sinnes geſchehen/ Denn weil die Chriſten nicht wollen in jrem Leben folgen dem niedrigẽ/ armen/ ſanffmuͤtigen vnd demuͤtigen Chriſto/ ſondern ergern ſich an jhm/ ſchemen ſich ſeines heiligen Lebens/ da jnen doch Gott denſelbigen zum Liecht der Welt hat fuͤrgeſtellet/ daß ſie ſollen nachfolgen ſeinen Fußſtapffen/ ſo gibt ſie GOtt dahin/ daß ſie dem Sathan folgen/ vnd ſein teuffeliſch Leben annemen durch allerley Grewel/ Luͤgen/ vñ Vnbarmhertzigkeit zu vollbringen die Wercke der Finſternis/ weil man nicht will im Liecht wandeln/ Als der Herr Joh. am 12. ſpricht:
Liebe Kinder wandelt im Liechte/ weil jhrs habt/ auff daß euch die Finſternis nicht vberfalle.
Wer Chri ſto nicht folgẽ wil/ mus dem Sathan folgen.
Vnd letzlich/ weil Gott die Heyden/ mit ſo ſchrecklicher Blindkeit/ vnd verkertem Sinne geſtraffet/ weil ſie dem kleinen innerlichen Liechtlein/ ſo in jhnen von Natur iſt/ vnd jrem eigenen Gewiſſen/ vnd dem Geſetz der Natur/ nicht haben Folge gethan/ oder wie S.
Paulus redet Rom. 1.
Nicht geachtet haben/ dz ſie Gott erkennẽ/ alſo/ daß ſie durch jre eigne Schuld verluſtig worden ſeyn der ewigen Seligkeit/ wie viel mehr werden die der ewigẽ Seeligkeit beraubet werden/ welchen nicht allein von Natur/ ſondern durchs offenbarete Wort Gottes/ vnd durch den newen Bund/ GOttes Wort ins Hertz geſchrieben/ vnd achten doch dieſer groſſẽ Gnade vnd Seligkeit nicht/ Dauon Jerem. 31. ſtehet.
Das ſol der newe Bund ſeyn/ ich wil mein geſetz in jhr Hertz geben/ vnd in jhren Sinn ſehreiben/ vnd ſol keiner den andern lehren/ vnd ſagen:
Erkenne den Herrn/ ſondern ſie ſollen mich alle kennen/ groſſ vnd klein/ ſpricht der Herr.
Denn ich wil jhnen jhre Miſſethat vergeben/ vñ jhrer Suͤnde nimmermehr gedencken.
Gott iſt nit ſchuͤldig an ei-
nes Menſchen Verdanims.
Der newe Bund ins Hertz geſchrieben.
So wir nun/ ſpricht die Epiſtel an die Ebreer am 10. mutwillig ſuͤndigen/ nach dem wir die Erkentnis der Warheit empfangen haben/ habẽ wir fuͤrder kein ander Opffer mehr fuͤr die Suͤnde/ ſondern ein ſchrecklich warten des gerichts vñ des Fewereyffers/ der die widerwertigen verzehren wird.
Deñ ſo jemand das geſetz Moſi bricht/ der muß ſterbẽ ohn Barmhertzigkeit durch zween oder drey Zeugẽ.
Wie viel erger Straffe wird der verdienen/ der den Sohn Gottes mit Fuͤſſen tritt/ vnd dz Blut des Teſtaments vnrein achtet/ durch welches er geheiliget iſt/ vnd den Geiſt der Gnaden ſchmehet.
Denn wir wiſſen/ daß er ſagt:
Die Rache iſt mein/ Ich will vergelten ſpricht der Herr.
Schrecklich aber iſts in die Haͤnde des lebendigen Gottes fallen.
Welcher Spruch nit von denẽ/ ſo aus ſchwachheit/ ſondern mutwillig wieder die erkandte Warheit ſuͤndigen/ vnd in Vnbußfertigkeit verharren/ zu verſtehẽ iſt.
Schrecklich Vitheil der Vnbuͤs fertigkeit.
Das VIII. Capitel.
Daß ohne wahre Buſſe ſich niemand Chriſti vnd ſeines Verdienſtes zu troͤſten habe.
Num. 12.
Kein Vnreiner durffte das Paſſah eſſen.
DEr Herr Jeſus ſpricht Matthei am 9.
Die Starcken duͤrffen des Artztes nit/ ſondern die Krancken/ Ich bin kommen die Suͤnder zur Buſſe zu ruffen/ vnd nicht die Gerechten.
Hiemit lehret vns der Herr/ daß er zwar die Suͤnder ruffet/ aber zur buſſe.
Vnd daraus folget/ daß niemand zum Herrn kom̃en kan ohne wahre Buſſe/ vnd Bekehrung von Suͤnden/ vnd ohne wahren Glauben.
Nun iſt die Buſſe nichts anders/ denn durch wahre Rew vnnd Leid der Suͤnde abſterben/ vñ durch den Glauben Vergebung der Suͤnde erlangen/ vnd der Gerechtigkeit leben in Chriſto/ vnd muß in der Buſſe vorher gehen die wahre goͤttliche Rew/ dadurch dz Hertz zubrochen/ vnd das Fleiſch gecreutziget wird.
Vnd darumb nennet die Epiſtel an die Ebreer die Buſſe der Todten Werck/ das iſt/ Nachlaſſung der Wercke/ die den Todt wircken.
Was wah re Buſſe ſey.
Hebr. 6.
Wo nun dieſelben nicht gelaſſen werden/ ſo iſt Chriſtus mit alle ſeinem Verdienſte dem Menſchẽ nichts nuͤtze.
Denn Chriſtus vnſer Herr ſtellet ſich vns ſelber fuͤr als ein Artzt/ vñ ſein heiliges Blut als die koͤſtlichſte/ heilſamſte Suͤnden Artzney.
Koͤſtlichſte Suͤnder: Artzney.
Nun kan auch die aller koͤſtlichſte Artzney nicht helffen/ vnd nicht wirckẽ/ wenn der Patient das nicht wil laſſen das ihm ſchaͤdlich iſt.
Derhalben ſo hilfft keinem Chriſti Blut vnnd Tod/ wer nicht wil von Suͤnden ablaſſen.
Daher ſpricht Sanct Paul.
Galat. 5. die ſolches (thun verſtehe die Wercke des Fleiſches) die werden das Reich Gottes nicht erben/ das iſt/ ſie haben kein Theil an Chriſto.
Ferner ſol Chriſtus vnnd ſein heilig Blut vnſere Artzney ſeyn/ ſo muͤſſen wir zuuor kranck ſeyn.
Denn die Geſunden beduͤrffen des Artztes nit ſondern die Krancken.
Nun ſind aber alle die nit geiſtlich kranck/ die ohne wahre Vuſſe ſeyn/ die ohne hertzliche Rewe vber jhre Suͤnde ſein/ die kein zerbrochen/ zuſchlagen Hertz haben/ vnnd fuͤr Goͤttes Zorn nicht erſchrecken/ die nicht fliehen wollen die weltliche Luͤſte/ die da trachten nach eitel Ehre/ Reichthumb vnd Wolluſt/ ſorgen nicht fuͤr jhre Suͤnde/ dieſe ſage ich ſind nicht kranck.
Darumb beduͤrffẽ ſie auch des Artztes nicht/ das iſt/ Chriſtus iſt jhnen nichts nuͤtze.
Geiſtliche Krancken ſind beſchrieben im 6. vnd 38. Pſalm.
Darumb mercket dis wol/ Chriſtus iſt kommen die Suͤnder zu ruffen/ aber zur Buſſe/ warumb?
Denn allein ein bußfertiges/ zerbrochenes/ zerſchlagenes gleubiges Hertz iſt fchig des thewren Verdienſtes/ Bluts vnnd Todes Jeſu Chriſti.
Selig iſt der Menſch/ der dieſen heiligen Beruff in ſeinem Hertzẽ empfindet/ das iſt die goͤttliche Trawrigkeit vber die ſuͤnde/ die da wircket eine Rew zur Seligkeit/ die niemand gerewet/ 2. Cor. 7.
Dieſe goͤttliche Trawrigkeit wircket der heilige Geiſt durchs Geſetz vnd durch ernſtliche Betrachtung des heiligen Leidens Chriſti.
Deñ das Leiden Chriſti iſt zugleich eine Bußpredigt/ vñ der aller ſchrecklichſte Spiegel des Zorns Gottes/ vnd eine Gnaden- Predigt.
Deñ bedencket die Vrſache/ warumb vnſer lieber Herꝛ den bittern Tod gelitten/ nemlich/ vmb vnſer Suͤnde willẽ.
Bedencket auch die Liebe Gottes/ daß er vns ſeinen Sohn geſchencket/ Da ſehen wir Gottes Gerechtigkeit vnd Barmhertzigkeit.
Geiſtliche Trawrigkeit wircket Gott
Wie ſolte nun einer/ der an Chriſium gleubet/ zu denſelbigen Suͤnden luſt haben/ oder von denſelbigen nicht wollen abſtehen/ welche Chriſtus mit ſeinem Blute vnd Tode vñ mit ſeinem Leben hat bezahlen muͤſſen:
Sehet wie hat er vnſere Hoffart vñ Ehrgeitz mit ſo tieffer Demut vñ Verachtung buͤſſen muͤſſẽ/ vñ du haſt noch luſt zur hoffart/ vnd kanſt der Ehre dieſer Welt nit ſatt werden?
Wie hat Chriſtus deinen Geitz mit ſo groſſer Armut muͤſſen buͤſſen/ vnd du haſt nimmer gnug/ vñ kanſt des Reichthumbs nicht ſatt werden?
Wie hat Chriſtus mit ſo groſſer angſt vnd Todesſchmertzen deines Fleiſches Luſt buͤſſen muͤſſen/ vnnd du haſt alle deine Freude an des toͤdtlichẽ Fleiſches Luſt?
Wie kan doch das deine Luſt ſein das deinem Herrn Chriſto die hoͤchſte Pein geweſt iſt?
Wie kan doch dz deine Freude ſein/ das deinem Herrn Chriſto die hoͤchſte Trawrigkeit geweſt biß in den Tod?
Sihe mit was tieffer Sanfftmut vnnd hoher gedult dein Herr gebuͤſſet hat deinen Zorn/ Haß/ Feindſchafft/ Bitterkeit/ Rachgier/ vnuerſoͤhnligkeit/ vnd du zuͤrneſt ſo leichtlich/ vnd iſt dir die Rachgier ſo ſuͤſſe/ ſuͤſſer denn dein Leben?
Iſt dir dz ſo ſuͤſſe/ darumb der Hrer einen ſo bittern todes Kelch trincken muͤſſen?
Chriſti Leiden ſol in dir Buſſe wircken.
Frucht des Leidens Chri ſti in vns.
Darumb alle die/ ſo ſich Chriſten nennen/ vnd von Suͤnden nicht ablaſſen/ die creutzigen Chriſtum auffs newe/ vnd halten jhn fuͤr einen Spott/ wie zun Ebr. am 6. geſchriben iſt.
Sie koͤnnen auch des Leidens Chriſti nicht theilhafftig werden/ denn ſie treten das Blut Chriſti mit Fuͤſſen/ wie abermal zun Ebr. am 10. geſchriben iſt/ achten das Blut des Teſtaments vnrein/ das iſt/ ſie haltens fuͤr keine Reinigung jhrer Suͤnde/ achten gar nicht darauff das es zur Bezalung jhrer Suͤnde vergoſſen iſt/ vnd ſchmehen den Geiſt der Gnaden/ das iſt/ verſtoſſen/ verwerffẽ/ ſpotten/ vnd leſtern die hohe thewrbare angebotene gnade mit jhrem gottloſen Leben alſo/ daß das Blut Chriſti/ das auch fuͤr ſie vergoſſen iſt/ Rache mus vber ſie ſchreyen/ vnd ſie dem gerechtẽ Gerichte Gottes vbergebẽ/ dafuͤr wir billich erſchrecken ſolten.
Deñ es iſt zumal ſchrecklich in die Hand vnd Rache des lebendigẽ Gottes fallen/ wie auch am ſelbigen Orte ſtehet.
Denn vnſer Gott iſt nicht ein ohnmechtiger todter Goͤtze/ der ſich wird jmmer ſpotten/ vñ ſeine gnade ſchmehen laſſen/ ſondern ein lebendiger Gott.
Vnbusfertige creutzigen Chriſtum auffs newe.
Rache des Bluts Chriſti wieder die Vnbusfer tigen.
Vnd zwar vnſer eigẽ Hertz vberzeuget vns/ das eine groſſe Rache vñ zorn Gottes darauff erfolgen werde/ wenn einer nicht von Suͤnden ableſt/ vñ hoͤret doch/ wie der ewige Son Gottes ſo einen ſchrecklichen Tod vmb der Suͤnde willen hat leiden muͤſſen.
Warumb Gott von allen menſchen Buſſe fordert.
Das iſt nun die Vrſach/ warumb in der gantzen Welt iſt Buſſe geprediget worden/ ſo bald der heilige Tod Chriſti geſchehen war/ nemlich:
Zum erſten/ dieweil derſelbige fuͤr der gantzen Welt Suͤnde geſchehen war.
Zum andern/ daß alle Menſchen an allen Enden Buſſe theten/ wie A. tor. 17. geſchriebẽ ſtehet/ vñ dieſe Artzney mit glaͤubigem rewendem busfertigem Hertzen annemen/ auff das dis thewere Gnadengeſchenck Gottes am Menſchẽ nicht verloren werde.
1. Joh. 2.
Darauff/ auff ſolche hertzliche Buſſe ſolte Vergebung der Suͤnde folgen.
Denn wie kan doch die Suͤnde vergeben werdẽ/ die einem nie leid geweſen/ vnd da man noch jmmer luſt zu hat/ danon man nicht wil ablaſſen?
Iſts nicht ein naͤrriſch verkerter Handel/ wollen Vergebung der Suͤnden haben/ vnnd doch von Suͤnden nicht wollen ablaſſen/ ſich des Leidens Chriſti troͤſten/ vñ doch die Suͤnde nicht laſſen/ vmb welcher willen Chriſtus hat ſterben muͤſſẽ?
Suͤnde wird ohne Buſſe nit vergeben.
Viel Leute ſind/ welche die zeit jhres Lebens nie ware Buſſe gethan/ vñ wollen doch Vergebung der Suͤnde habẽ/ die da nie haben abgelaſſen von jhrem Getz/ Hoffart/ Zorn/ Haß/ Neid/ Falſchheit/ Vngerechtigkeit/ ja haben noch wol darinn zugenommen/ vnnd wollen jhnen Chriſti Verdienſt zurechnen.
Habẽ ſich ſelbſt vberredet/ ſie ſind gute Chriſten/ weil ſie wiſſen vnd gleuben/ Chriſtus ſey fuͤr jhre Suͤnde geſtorben/ vnd gedencken alſo ſelig zu werdẽ.
Ach du betrogener falſcher Chriſt/ das hat dich nie Gottes Wort gelehret/ daß du alſo ſoll ſelig werden/ ſo hat nie kein Prophet vñ Apoſtel gepredigt/ ſondern alſo predigen ſie.
Wenn du wilt Vergebung der Suͤnde haben/ ſo muſtu Buſſe thun/ vnd von Suͤnden ablaſſẽ/ vnd dir deine Suͤnde laſſen leid ſeyn/ vnd an Chriſtum gleuben.
Betragene Chriſtẽ vñ falſcher Glaube.
Wie ſolten einem aber die Suͤnde leid ſeyn/ die er nicht zu laſſẽ gedencket/ vnd wie ſolte einer die Suͤnde laſſẽ/ die jhm nie bid geweſen?
Darumb lehret dich Chriſtus/ ſeine Propheten vnnd Apoſteln.
Du ſolt der ſuͤnde vnd Welt abſterben/ das iſt/ deiner eigenen Hoffart/ Geitz/ Wolluſt/ Zorn/ Feindſchafft/ vnd dich zum HErrn bekeren/ vnd vmb Gnade bitten.
Jetzo ſaſtu Vergebung der Suͤnden/ jetzo ſoͤmpt der Artzt/ der die zerbrochnen Hertzen verbindet/ vnd heilet jhre Schmertzen.
Sonſt iſt dir Chriſtus nichts nuͤtze/ vñ hilfft dir nichts/ dz dn viel vom Glauben ſageſt.
Denn der rechte Glaube vernewert den Menſchen/ vñ toͤdtet die Suͤnde im Menſchen/ machet den Menſchen in Chriſto lebendig/ das iſt/ daß er in Chriſto lebet/ im Glauben/ in ſeiner Liebe/ Demut/ Sanfftmit/ Gedult.
Sihe alſo iſt dir Chriſtus der Weg zum Leben/ alſo biſtu in ihm eine newe Creatur.
Wenn du aber in deinen Suͤnden verharreſt/ wilt denſelbigen nicht abſterben/ ſondern leſſeſt dir alles gefallen/ was dein alter Adam thut/ Wie kanſtu eine newe Creatur ſeyn?
Wie kanſtu Chriſtum angehoͤrẽ/ weil du dein Fleiſch nicht wilt creutzigẽ ſampt den boͤſen Luͤſten vñ Begierden.
Was da ſey der Welt abſterben.
Art des wahren Glaubẽs.
Galat. 5.
Wenn du nun gleich alſo zehen Predigten des tages hoͤreteſt/ beichteſt alle Monat/ giengeſt zum Tiſch des Herren/ ſo huͤlffe es dich doch nicht/ hetteſt doch nicht vergebung der Suͤnde/ Vrſach/ es iſt kein bußfertig/ zerbrochen gleubig Hertz da/ welches da fehig iſt der heilſamen Artzney.
Gottes Wort vnnd Sacramenta ſind wol heilſame Artzneyen/ ſie helffen aber keinem Vnbußfertigẽ/ ď kein ſtetig rewendes gleubiges Hertz hat.
Geuß den koͤſtlichen Balſam auff einẽ Stein/ was wird jm das helffen?
Es dienet fuͤr jhn nit.
See den beſten Weitzen vnter einen hauffen Dornen/ es wird nit Frucht bringen/ du reuteſt denn zuuor die Dornen aus.
Schließlich der in ſeinen Suͤnden verharren will/ dem iſt Chriſtus nichts nuͤtze.
Der mit Chriſto nicht will new geboren werden/ dem iſt ſeine Geburt nichts nuͤtze.
Der mit Chriſto nicht will der Suͤnde abſterben/ dem iſt ſein Todt nichts nuͤtze.
Der nicht will in Chriſto von Suͤnden auffſtehen/ dem iſt ſeine Aufferſtehung nichts nuͤtze.
Der nicht im himliſchen Weſen vnd Leben will wandeln/ dem iſt Chriſti Himmelfahrt nichts nuͤtze.
Vergeblicher Got tesdienſt.
Iſt Chriſti Verdienſt nichts nuͤtze.
Wenn aber ein Menſch mit dem verlornen Sohne vmbkeret/ ſeine ſuͤnde berewet vñ beweinet/ dieſelbige meidet vnnd haſſet/ Gott vmb gnade bittet/ vnd ſihet im Glauben an den gecreutzigten Jeſum/ vnnd ſeine blutige Wunden/ wie die Iſraeliten die rothe kuͤpfferne Schlang/ vnd ſpricht:
Gott ſey mir armen Suͤnder gnedig.
Jetzo iſt alles vergeben vnd vergeſſen/ vnnd wenn gleich ein Menſch der gantzen Welt Suͤnde allein gethan hette.
Luc. 15. Num. 21. Allem die Bußfertigen vnd Gleubigẽ fehig der Vergebung.
So viel gilt das heilige Blut Chriſti/ vnd ſein heiliger Tod.
Tanta eſt perfectio in Redemtione parta ſanguine Chriſti, & tanta eſt perfectio applicationis gratiæ & imputationis totius meriti Chriſti per fidem.
Solche Vollkommenheit iſt in der Erloͤſung/ ſo durchs Blut Chriſti geſchehen iſt/ vnnd wird einem bußfertigem Hertzen das gantze Verdienſt Chriſti vollkoͤmlich zugerechnet/ durch den Glauben/ denn Gott will Buſſe annemen fuͤr die Suͤnde/ Sap. 12. das iſt/ Gott vergibt den Bußfertigẽ vollkoͤmlich aus lauter gnade vmb Chriſti willen.
Ja es iſt Gottes Luſt vnd Freude barmhertzig ſeyn/ vnnd die Suͤnde aus gnaden vergeben.
Es bricht mir mein Hertz/ Ich muß mich dein erbarmen/ ſpricht er/ Jerem. 31. Vrſach/ Es gehet als deñ der Tod Chriſti in ſeine Frucht vnd Krafft/ vnd denn iſt Freude im Himmel fuͤr den Engeln Gottes/ daß an den armen Suͤndern das thewre Blut Chriſti nicht verloren iſt/ vmb welcher willen es vergoſſen iſt.
Jerem. 31.
Hoſ. 11.
Luc. 15.
Das IX. Capittel.
Durch das jetzige vnchriſtliche Leben wird Chriſtus/ vnd der wahre Glaube verleugnet.
1. Tim. 3.
Sie haben einen ſchein eines gottſeligen Weſens/ aber ſeine Krafft perleugnen ſie.
WEil ſich jederman einen Chriſten nennet/ vnnd doch nichts Chriſtliches thut/ ſo wird Chriſtus dadurch verleugnet/ verachtet/ verſpottet/ verleſtert/ gegeiſſelt/ gecreutziget/ außgerottet vnd getoͤdtet/ wie die Epiſtel an die Ebreer am 6. ſpricht:
Dz etliche den Sohn Gottes widerumb creutzigen vnd verſpotten/ wie der H. Prophet Daniel hat geweiſſaget: daß in den letzten Tagen Chriſtus werde außgerottet werden/ Dan. 12.
Chriſtus durch ein gottlos Leben verſpottet.
Welches außgeleget wird von der Creutzigung zu Jeruſalem/ da die Juͤden ſchryen: Weg/ weg/ creutzige jhn/ Ja wenn Chriſtus nit taͤglich gecreutziget/ vñ alſo außgerottet wuͤrde durch das vnchriſtliche Leben/ daß man jhn/ das iſt/ ſein heiliges edles Lebẽ faſt nirgend mehr findet.
Denn wo Chriſti Leben nicht iſt/ da iſt Chriſtus auch nicht/ vnd wenn man noch ſo viel vom Glauben/ vnd von der Lehre ruͤhmete.
Denn was iſt doch der Chriſtliche Glaube ohn ein Chriſtlich Leben?
Ein Baum ohne Fruͤchte/ wie der heilige Apoſtel Judas die falſchen Apoſtel nennet: kahle vnfruchtbare Beume/ derer man jetzo die gantze Welt voll findet.
Darumb auch der Herr ſpricht Luc. 18.
Wenn des Menſchen Sohn kommen wird/ meyneſtu auch/ daſt er werde Glauben finden auff Erden.
Da kein Chriſtlich Leben iſt/ da iſt Chri ſtus auch nicht.
Da hat der Herr warlich nicht einen ſolchen Glauben verſtanden/ den die Welt jetzo im Munde fuͤhret/ vnd mit der That verleugnet/ da man Chriſtum mit der Zungen liebet/ vnd nicht mit der That vnnd Warheit/ ſondern er hat den gantzen newgebornen Menſchen verſtanden/ den Baum mit den Fruͤchtẽ/ der durch den Glaubẽ ernewret iſt/ in welchem Menſchen Chriſtus durch den Glauben wohnet vnnd lebet/ ſolches Glaubens wird er wenig finden.
Deñ wo der wahre Glaube iſt/ da iſt Chriſtus vnd ſein heiliges Leben.
Vnd wo man Chriſto in ſeinem Leben nit nachfolget durch den Glauben/ da iſt weder Glaube noch Chriſtus/ ſondern iſt außgerottet vnd verleugnet.
Wahrer Glaube.
Nun ſpricht aber der Herr/ Luc. 12. Wer mich verleugnet fuͤr den Menſchen/ den wil ich wider verleugnen fuͤr Gott vnd ſeinen Engeln.
Diß verleugnen geſchicht nit allein/ wenn man den Glauben vñ Chriſtum mit dem Munde verleugnet/ ſondern vil mehr mit der That vnd mit dem Leben/ wenn man Chriſto vnd dem heiligen Geiſte mutwillig wiederſtrebet/ wie S. Paulus ſaget:
Mit der that verleugnen ſie es.
Ja Chriſtus wird mit dem gottloſẽ teuffeliſchen Leben eben ſo hart verleugnet/ als mit dem Munde/ ja auch mit der Heucheley vnd Scheinheiligkeit/ wie die Parabola bezeuget von zweyen Soͤhnen/ Matth. 21. zu welchem einen der Vater ſprach:
Mein Sohn/ gehe hin vnd arbeite in meinem Weinberge/ vnd er ſprach/ Ich wills nit thun/ vnd vber eine kleine weile gerewete es jhn/ vnd gieng hin.
Zu dem andern ſprach er:
Gehe du auch hin/ vnd arbeite.
Er ſprach ja/ vnd gieng nit hin.
Welcher hat nun des Vaters Willen gethan?
Nemlich/ der nein ſagete/ vnnd gieng doch hin:
Vnd welcher hat den Vater verachtet? nemlich/ der ja ſagte/ vnnd gieng doch nicht hin.
Chriſtus wird mit gottloſem Leben verworffen.
Groſſe Verachtung Gottes in einem gottloſen Leben.
Alſo ſind jetzo die falſchen Chriſten auch/ die ſagen:
Ja/ Ja/ Herr/ Herr/ vnnd ſind inwendig die boßhafftigſten Menſchen/ vnd thun doch nit/ was der Vater befohlẽ hat.
Von denen ſpricht S. Paulus: Sie haben einen Schein der Gottſeligkeit/ aber jhre Krafft verleugnen ſie.
Was iſt aber die Krafft der Gottſeligkeit verleugnen anders/ denn den Glauben vñ Chriſtum verleugnen?
Ein Heyde ſeyn vnter dem Chriſtlichẽ Namen/ Darumb nennet ſie S.
Paulus Kinder des Vnglaubens/ die keinẽ Glauben haben.
Darumb wird er die/ ſo ſich Chriſten genennet haben/ vnd nichts Chriſtliches gethan/ wieder verleugnen/ vnd ſprechen:
Ich kenne ewer nicht/ weichet von mir jhr Vbelthaͤter.
Falſche Chriſten.
Das Leben der jetzigen Weltkinder iſt gar wieder Chriſtum/ darumb iſts ein falſches Leben/ vnd ein falſch Chriſtenthumb.
Matth. 12. Wer nicht mit mir iſt/ der iſt wieder mich.
WEnn man das Leben der jetzigen Welt gegen Chriſti Lehr vnnd Leben helt/ ſo befindet ſichs augenſcheinlich/ daß das Leben des meiſten theils der Welt gar wieder Chriſtum iſt.
Denn was iſt aller Menſchen Leben jetzo/ denn Geitz/ Sorge der Nahrung/ vnd Wucher/ Fleiſches Luſt/ Augenluſt/ hoffertiges Leben/ das iſt das meiſte vnd beſte/ ſo in der Welt iſt/ groſſe Ehre auff Erden/ groß Anſehẽ/ groſſer Name/ Vngehorſam/ Zorn/ Zanck/ Krieg/ Vneimgkeit/ Feindſchafft/ Rachgier in Worten vñ Wercken/ heimlicher Neid/ Vnuerſoͤhnligkeit/ Vngerechtigkeit/ Vnreinigkeit/ Betrug/ Falſchheit/ Verleumbdung.
Vnd in ſumma/ das gantze Leben der Weltkinder/ zu dieſer zeit iſt nichts denn Weltliebe/ eigene Liebe/ eigene Ehre/ eigen Nutz.
Das Lebẽ der gottlo ſen Welt kinder.
Dagegen iſt Chriſtus vnd ſein Leben nichts anders denn eitel reine/ lautere/ Gottes vnd Menſchen Liebe/ Freundligkeit/ Sanfftmut/ Demut/ Gedult/ Gehorſam biß zum Tode/ Barmhertzigkeit/ Gerechtigkeit/ Warheit/ Reinigkeit/ Heiligkeit/ verſchmehung der Welt/ vnd aller weltlichen Ehre/ Reichthumbs vnd Wolluſt/ Verleugnung ſein ſelbſt/ ein ſtetig Creutz/ Leiden/ Truͤbſal/ ein ſtetig Sehnen vnnd Seufftzen nach dem Reich Gottes/ vñ eine embſige Begierde zu vollbringen den Willen Gottes.
Leben Chriſti vnd der wahren Chriſten.
Nun ſpricht Chriſtus:
Wer nicht mit mir iſt/ der iſt wider mich/ Das Leben aber der jetzigen Welt iſt nicht mit Chriſto/ Es ſtimmet nicht mit jhm vberein.
Es iſt faſt niemand eines Hertzens/ Sinnes/ Gemuͤts/ Geiſtes/ mit Chriſto/ wie es denn ſeyn ſol. Vnd S. Paulus zeuget 1. Corinth. 2.
Wir haben Chriſti Sinn.
Vnd abermal Philip.
2. vermahnet er/ daß ein jglicher geſinnet ſey wie Chriſtus.
Derhalben ſo ſind alle Weltkinder wider Chriſtum.
Wer aber wider Chriſtum iſt/ der iſt ein Widerchriſt.
Iſt ers nicht mit der Lehre/ ſo iſt ers mit dem Leben.
Wer nit eines Sinnes iſt mit Chriſto der iſt wider Chriſtum.
Wo wil man nun wahre Chriſten findẽ?
Es mag wol dieſe Zal eine kleine Herde ſeyn/ wie ſie der Herr ſelbſt nennet/ Luc. 12. oder wie der Prophet Eſaias die Kirche vergleichet einem Haͤußlein in den Weinbergen/ einer Nachthuͤttẽ in den Kuͤrbesgaͤrtẽ/ einer verheeretẽ Stadt.
Oder wie ſie ď Prohet Micha vergleichet am ſie benden Capittel einem Draͤublein/ ſo nach der Weinleſe am Weinſtock hangen blieben/ da er ſpricht:
Es gehet nur ſo vbel/ als einem der nachlieſet in den Wembergen.
Oder wie der liebe Darid ſie vergleichet einer einſamen Turteltauben/ Pſal. 74.
Einem einſamen verſchuͤchterten Vogel auff dem Dache/ der da wache/ einem Kaͤutzlein in der Wuͤſten/ vnd in den verſtoͤreten Staͤdten/ Pſal. 102.
Wahre Chriſten ein kleines Haͤufflem
Nun die kennet Gott/ wer vnnd wo ſie ſind/ Chriſtus iſt bey jhnen/ ja in jhnen alle Tage biß an der Wolt Ende.
Er wird ſie nicht Waiſen laſſen.
Deñ der feſte Grund Gottes beſtehet/ vnnd hat dis Siegel:
Der HErr kennet die ſeinen.
Wer ſind aber die Seinen?
Das ſtehet dabey:
Es tretten ab võ der Vngerechtigkeit alle/ die den Namen Chriſti nennen/ Wer das nicht thun wil/ der laſſe Chriſti Namen zu friedẽ/ vnd nenne ſich nach weme er wil.
2. Tim. 2.
Das XI. Capitel.
Wer Chriſto in ſeinem Leben nit folget/ der thut nicht wahre Buſſe/ iſt kein Chriſt/ vnd iſt nicht Gottes Kind/ auch was die newe Geburt ſey/ vnd das Joch Chriſti.
1. Petr. 2. Chriſtus hat vns ein Exempel gelaſſen/ daß wir ſollen nach folgen ſeinen Fußſtapffen.
GOtt hat vns ſeinen liebẽ Sohn zu einem Propheten/ Doctor vnd Lehrer verordnet/ vñ denſelben durch eine Stimme vom Himmel commendirt, vnd zu hoͤrẽ befohlen.
Dis Lehrampt hat der Sohn Gottes nicht allein gefuͤhret mit Worten/ ſondern auch mit Wercken vnd ſchoͤnẽ Exempeln ſeines allerheiligſtẽ Lebens/ wie einem rechſchaffenẽ Lehrer gebuͤhret/ dauon S. Luc. Act. 1. zeuget:
Die erſte Rede habe ich zwar gethan/ lieber Theophile/ von alle dem/ dz Jeſus anfieng beyde zu thun vnd zu lehren biß auff den Tag/ da er auffgenommen ward.
Da ſetzet der Euangeliſt das Woͤrtlein Thun/ der Lehre vor/ anzudeuten/ daß Thun vnd Lehren ſoll beyſammen ſeyn.
Ja ein vollkommener Lehrer mus erſt ſelbſt thun/ was er andere lehret.
Alſo iſt Chiſti Leben die rechte Lehre/ vnd das rechte Buch des Lebens.
Matth. 1. Luc. 9.
Chriſtus vnſer rech ter Doctor mit Lehre vnd Lebẽ.
Darumb iſt Gottes Sohn Menſch worden/ vnd hat auff Erden gewandelt vnter den Menſchen/ auff daß er vns ein ſichtbar lebendig Exempel zeigete eines goͤttlichen/ vnſchuͤldigẽ/ vollkommenen heiligen Lebens/ vnd auff daß wir jhn folgen ſollen/ als einem Licht in der Finſternis/ darum̃ nennet er ſich das Licht der Welt/ vnd wer jhm folget/ der wandelt nicht im Finſternis.
Chriſtus das Liecht vnſers Lebens.
Joh. 3.
Daraus iſt nun offenbar/ daß der im Finſtern bleiben mus/ der Chriſto im Glauben vnnd heiligem Leben nicht nachfolget/ vnd kan nimmermehr das Liecht des Lebens haben.
Was iſt aber Finſternis?
Nichts anders denn ein vnbusfertiges Leben/ welches S. Paulus nennet/ Wercke der Finſternis/ die wir ablegen ſollen/ vnd anlegen die Waffẽ des Liechts/ welches wir mit einem Worte nennen: Buſſe thun.
Geiſtliche Finſternis.
Rom. 13.
Nun iſt zwar droben gnugſam geſaget/ daß die goͤttliche Rewe/ vnd wahrer Glaube den gantzen Menſchen endere/ dz Fleiſch creutzige/ vnd ein newes Leben durch den heiligen Geiſt wircke.
Damit es aber nicht allein bey den Worten bleibe/ ſondern wir auch ein lebendig augenſcheinlich Exempel hetten des lebendig gemachtẽ Geiſtes/ oder newen Menſchen/ ſo ſtellet vns Gott ſeinen lieben Sohn fuͤr vnſere Augen/ nicht allein als einen Heiland/ ſondern auch als einen Spiegel der Gottſeligkeit mit ſeinem heiligen Leben/ als den rechten newen Menſchen/ in welchem nicht das Adamiſche ſuͤndliche Fleiſch geherrſchet vñ gelebet hat/ ſondern Gott ſelbſt/ zu dem Ende/ daß wir auch nach ſeinem Bilde taͤglich ernewert wuͤrden.
Dauon muͤſſen wir folgenden Bericht mercken.
In Chriſto der newe mẽſch lebendig abgebildt vnd fuͤrgeſtellet.
Wir wiſſens vnd erfahrens leider taͤglich/ wie vnſere ſuͤndliche Natur/ Fleiſch vnd Blut/ Leib vnd Seele mit ſo vieler Vnreinigkeit/ Boßheit/ ſuͤnd vnd Laſter behafftet iſt/ welches alles des Teuffels Werck/ Vnart vnd Eigenſchafft im fleiſchlichen natuͤrlichen Menſchen iſt ſonderlich der boͤſe wille des Menſchen.
Denn aus dem boͤſen Willen koͤmpt alle Suͤnde.
Were kein boͤſer Wille/ es geſchehe nimmermehr keine Suͤnde.
Das iſt aber der boͤſe Wille/ der ſich von Gott vnnd ſeinen Willen abwendet.
Denn alles was ſich von Gott als von dem ewigen gute abwendet/ das iſt vnd mus notwendig boͤſe ſeyn.
Vnnd dis abwenden iſt des Teuffels vnd des Menſchen Fall/ vñ daher iſt die Suͤnde kom̃en/ vñ auff alle Menſchen geerbet vnnd fortgepflantzet.
Vrſprung der ſuͤndẽ.
Boͤſer Wille.
Daraus iſt nun offenbar/ daß vnſer Fleiſch vnd Blut von Natur mit des Teuffels Vnart/ vñ vnſer fleiſchlicher Wille mit des Sathans Boßheit vergifftet iſt/ Als mit Luͤgen/ Hoffart/ boͤſer Luſt/ vnd aller Vntugend ſo wider Gott ſeyn.
Vmb welcher boͤſen Vnart willen der Herꝛ Chriſtus die Phariſeer Teuffels Kinder nennet/ Joh. 8, Ja etliche ſeiner Apoſtel fuͤr Teuffel ſchilt/ gleich als were Geitz/ Luͤgen/ Hoffart/ vnd alle boͤſe Luſt der Teuffel ſelbſt/ damit der natuͤrliche fleiſchliche Menſch behafftet iſt.
Tenffels Vnart in den Vnbekerten.
Daraus denn folget/ daß alle die/ ſo in Vnbusfertigkeit leben/ in Horffart/ Geitz/ Wolluſt vnd Neid/ die leben im Teuffel/ vnd ſind mit des Teuffels vnart behafftet/ ſie ſchmuͤcken ſich auch von auſſen ſo ſchoͤn als ſie jmmer wolten/ ſo bleiben ſie doch im Hertzẽ Teuffel/ wie der Herꝛ zu den Juͤden ſpricht:
Welches obs wol ſchrecklich iſt/ ſo iſts doch die Warheit.
Im Satan leben.
Weil nun vnſere elende hochuerderbete menſchliche Natur mit ſo vnausſprechlichem ſchrecklichem Jammer behafftet iſt/ ſo hat ſie nun muͤſſen gebeſſert vñ ernewert werden.
Wie aber?
Alſo/ weil ſie mit dem grewlichen vbel iſt verderbet worden/ ſo hat ſie mit dem hoͤchſten Gut muͤſſen verbeſſert vñ ernewert werden/ nemlich mit GOtt ſelbſt/ Darumb hat GOtt muͤſſen Menſch werden.
Vnſere verderbung hat muͤſſen mit dem hoͤchſten Gut verbeſſert werden.
Nun aber iſt Gottes Sohn nicht vmb ſeinent willen Menſch worden/ ſondern vmb vnſert willen/ auff daß er vns durch ſich ſelbſt mit GOtt wieder vereinigte/ vñ des hoͤchſten Guts theilhafftig machte/ vñ vns wieder reinigte vnd heiligte/ Denn was ſoll geheiliget werden/ das muß durch Gott/ vnnd mit GOtt geheiliget werden.
Wie nun GOtt in Chriſto iſt perſoͤnlich:
Alſo muß auch GOtt mit vns durch den Glauben vereiniget werden/ vnd muß der Menſch in Gott leben/ vnnd Gott in jhm/ in Chriſto/ vnd Chriſtus in jhm.
Gottes Wille muß im Menſchen ſeyn/ vnd der Menſch in Gottes Willen leben.
Vnd muß alſo Chriſtus Jeſus vnſer verderbten Natur Artzney ſeyn.
Je mehr nun Chriſtus im Menſchen lebet/ je mehr die Menſchliche Natur gebeſſert wird.
Warumb Gottes Sohn Menſch worden.
Chriſtus muß mit vns vereiniget werden durch den Glauben.
Edeler Menſch/ in dem Chriſtus lebet.
Were das nun nicht ein edeler Menſch/ in welchem Chriſtus alles wirckete/ deſſen Wille Chriſti Wille were/ ſeine Gedancken Chriſti Gedancken/ ſein Sinn Chriſti Sinn/ wie S. Paulus ſpricht:
Wir haben Chriſti Sinn/ ſeine Rede vnnd Wort Chriſti Wort.
Vnd zwar es muß freylich alſo ſeyn:
Chriſti Leben iſt das newe Leben im Menſchen/ vnd der newe Menſch iſt der in Chriſto lebet nach dem Geiſt.
Chriſti Sanfftmut muß des newen Menſchen Sanfftmut ſeyn/ Chriſti Demut iſt des newen Menſchen Demut/ Chriſti Gedult iſt des newen Menſchen Gedult/ vnnd alſo fort das gantze Leben Chriſti muß des newen Menſchen Leben werden.
Das heiſt denn eine newe Creatur/ vnd das edle Leben Chriſti in vns/ wie S. Paulus ſpricht:
Ich lebe nit/ ſondern Chriſtus in mir.
Vnd das heiſt denn recht Chriſto gefolget/ das heiſt recht Buſſe gethan.
Denn dadurch gehet der alte Menſch gar vnter/ vnd das fleiſchliche Leben ſtirbet/ Vnd faͤhet an das geiſtliche himliſche Leben/ Der iſt denn ein wahrer Chriſt nicht mit dem Titel vnd Namen/ ſondern mit der That vnnd Warheit/ Ja der iſt ein wahres Kind Gottes/ aus Gott vnd Chriſto geboren/ in Chriſto ernewert/ vnd durch den Glauben lebendig gemacht.
1. Cor. 2.
Galat 2. Des newẽ Menſchẽ Leben iſt Chriſtus.
Ob wirs nu wol in dieſer Schwachheit nicht koͤnnen zur Vollkommenheit bringen/ ſo ſollen wir dennoch darnach ſtreben/ darnach ſeufftzen/ vnd daſſelbe von Hertzen wuͤndſchen/ daß Chriſtus vnd nit der Sathan in vns leben/ vnd ſein Reich haben moͤge.
Ja wir ſollen darob kempffen/ vñ durch tegliche Rew den alten Menſchen toͤdten.
Denn ſo viel ein Menſch jm ſelber abſt irbet/ ſo viel lebt Chriſtus in jhm: So viel die boͤſe Natur durch den Geiſt Gottes abnimpt/ ſo viel nimpt die Gnade im Menſchen zu:
So viel das Fleiſch gecreutziget wird/ ſo viel wird der Geiſt lebendig gemacht:
So viel die Werck der Finſternis im Menſchẽ gedempffet werdẽ/ ſo viel wird der Menſch je mehr vnd mehr erleuchtet:
So viel der euſſerſte Menſch verweſet vnnd getoͤdtet wird/ ſo viel wird der innere ernewret/ 2. Cor. 4.
So viel die eigen Affecten vñ das gantze fleiſchliche Leben im Menſchen ſtirbet/ als eigene Liebe/ eigene Ehre/ Zorn/ Geitz/ Wolluſt:
ſo viel lebet Chriſtus in jhm: Je mehr die Welt vom Menſchen außgehet/ als Augenluſt/ fleiſchliche Luſt/ hoffertiges Leben/ je mehr Gott Chriſtus vnd der heilige Geiſt in dem Menſchen eingehen vnd jhn beſitzen/ vnd hinwieder je mehr die Natur/ das Fleiſch/ die Finſternis/ die Welt/ im Menſchẽ herrſchen/ je weniger Gnade/ Geiſt/ Liecht/ Gott vnnd Chriſtus im Menſchen iſt.
Kampff vñ Streit mit vnſer boͤſen Natur.
Wie der Menſch taͤglich ernewret wird.
Das newe Leben ein bitter Creutz dẽ Fleiſch.
Wenn nun das geſchehen ſoll/ ſo iſts dem Fleiſch ein bitter Creutz/ denn dadurch wirds gedempffet/ gecreutziget/ ſampt den Luͤſten vnd Begierden/ vnd das iſt die rechte Krafft vnd Frucht der Buſſe.
Fleiſch vnd Blut wuͤndſchet jm lieber ein freyes/ ruchloſes/ ſicheres Lebẽ nach ſeinen eigenen Luͤſten vnd Willẽ/ vnd das iſt dem Fleiſch das allerſuͤſſeſte vnd luſtigſte Leben.
Chriſti Leben aber iſt dem Fleiſch vnd dem alten Menſchẽ ein bitters Creutz/ dem newen geiſtlichẽ Menſchen aber ein ſanfftes Joch/ eine leichte Laſt/ vnnd eine liebliche Ruhe.
Denn worin ſtehet die lieblichſte Ruhe/ denn im Glauben an Chriſtum/ in ſeiner Sanfftmut/ Demut/ Gedult/ vnd in der Liebe Chriſti?
Matth. 11.
So werdet jr Ruhe finden fuͤr ewre Seele.
Ja wer Chriſtum recht lieb hat/ dem iſt auch der Todt vmb Chriſti willen die hoͤchſte Freude.
Das iſt dz ſanffte Joch Chriſti/ das wir auff vns nemen ſollen/ darinnen die wahre Ruhe der Seelẽ iſt.
So wir nun das Joch Chriſti auff vns nemen ſollen/ wie er befihlet/ dz iſt/ ſein heiliges edles Leben/ ſo muͤſſen wir des Teuffels Joch fahren laſſen/ das iſt/ das fleiſchliche/ ſichere/ ruchloſe Leben/ Vnd muͤſſen das Fleiſch nit herrſchen laſſen vber den Geiſt/ Sondern es muß alles was im Menſchẽ iſt vnter das Joch Chriſti/ vnd vnter ſeinen Gehorſam/ der Wille/ der Verſtand/ die Vernimfft/ die Begierde/ vnd alle Adamiſche fleiſchliche Luͤſte.
Alles was im Menſchen iſt/ muß vnter das Joch vnd Creutz Chriſti.
Es gefellet dem Fleiſch wol/ gechret werden/ hochgehalten vnd geruͤhmet werden/ Reichthumb vnd gute Tage/ vnd Wolluſt pflegẽ/ aber das alles vnter das Joch Chriſti zwingen/ das iſt/ vnter Chriſti Schmach/ Verachtung vnnd Armut/ ja ſich deſſen allen nicht werth achten/ ſich deſſen alles verzeihẽ/ was in der Welt hoch/ herrlich/ anſehenlich/ praͤchtig vnd gewaltig iſt/ das iſt das Creutz Chriſti/ welches dem Fleiſch wehe thut/ vnnd ſeine Creutzigung iſt:
Das iſt die wahre Demut Chriſti/ vnd ſein edles Leben/ vnd ſein ſanfftes Joch/ welches dem Geiſt eine leichte Laſt iſt/ Gleich wie er kommen iſt/ nicht daß er jhm dienen laſſe/ ſondern daß er vns diene/ vnd gebe ſein Leben zur Bezahlung fuͤr vnſere Suͤnde.
Denn was iſt Chriſti Leben anders denn heilige Armut/ euſſerſte Verachtung/ vnd hoͤchſte Schmertzen?
Was das Joch Chri ſti ſey.
Matth. 11.
Matt. 20.
Was Chri ſti Leben ſey.
Ein fleiſchlich Menſch iſt/ der nach Ehren trachtet/ vnnd gern etwas ſeyn wolte/ Ein geiſtlich Menſch iſt/ der Demut lieb hat in Chriſto/ vnnd der gern nichts ſein wolte.
Alle Menſchen befleiſſigẽ ſich etwas zu ſeyn/ aber niemand will lernen nichts ſeyn/ Jenes iſt Adams Leben/ diß iſt Chriſti Lebẽ.
Ein fleiſchlich Menſch/ der noch nicht weiß was Chriſtus iſt/ nemlich/ lautere Demut/ Sanfftmut vnd Liebe/ dem duͤncket dz Leben Chriſti eine groſſe Thorheit ſeyn/ vnd helt das freye/ ſichere/ fleiſchliche Leben fuͤr groſſe Weißheit/ vnd aus groſſer Blindheit meynet er/ Er habe das beſte vnd luſtigſte Leben/ vnd weiß nit/ daß er im Teuffel lebet/ Darumb ſind ſie von dieſem falſchen Liechte jhrer fleiſchlichen Weißheit betrogen/ vnd betriegen andere mit jnen.
Die aber mit dem ewigẽ wahren Liechte erleuchtet ſeyn/ die erſchreckẽ dafuͤr/ wenn ſie Pracht/ Vbermut/ Stoltz/ Wolluſt/ Zorn/ Rachgier vnnd dergleichen Fruͤchte des fleiſchlichẽ Lebens ſehen/ vnd gedencken.
Ach lieber Gott/ wie weit iſt der noch von Chriſto vnd ſeinem Erkentnis/ von wahrer Buſſe/ von wahren Chriſtenthumb/ vnd von der Frucht der newen Geburt der wahren Kinder Gottes?
Ja er lebet noch in Adam/ vnd in der alten Geburt/ ja im Teuffel ſelbſt.
Denn mutwillig vnd wiſſentlich in Suͤnden leben/ iſt nichts anders denn im Teuffel leben.
In welchem Menſchen nun das Leben Chriſti nicht iſt/ in dem iſt auch keine Buſſe/ der iſt auch kein wahrer Chriſt/ viel weniger ein Kind Gottes/ er kennet auch Chriſtum nicht recht.
Denn wer Chriſtum recht kennen will/ als einen Heiland vnd Seligmacher/ vnd als ein Exempel des Lebens/ der muß wiſſen/ dz er eitel Liebe/ eitel Sanfftmut/ Gedult vnd Demut iſt.
Vnd dieſe Liebe vnnd Sanfftmut Chriſti muß er in jhm habẽ/ ja im Hertzen lieb haben vñ empfinden.
Gleich wie man ein Gewaͤchs an ſeinem Geruch vñ Schmack erkennet: Alſo muß Chriſtus in dir erkant werdẽ/ als das edelſte Gewaͤchs/ dauon deine Seele Leben/ Krafft/ Troſt vnd Ruhe empfindet.
So ſchmecket man/ wie freundlich der Herꝛ iſt/ ſo erkennet man die Warheit/ ſo empfindet man das hoͤchſte vnd ewige Gut.
Da wird erkant/ daß Chriſti Leben dz allerbeſte/ edelſte/ lieblichſte Leben ſey/ vñ daß kein Leben ſo gut/ ſo koͤſtlich/ ſo ſanfft/ ſo ruhig/ ſo frieden vnd Freudenreich ſey/ ſo holdſelig/ ſo ehnlich ſey dem ewigen Leben/ als das Leben Chriſti.
Geiſtlich vñ fleiſchlich mẽſch.
Falſch Liecht vñ wahres Liecht.
Chriſti lebendiges Erkentnis.
Vnd weils nun das beſte Leben iſt/ ſo ſols auch vns das liebſte ſeyn.
In welchem Menſen aber das Leben Chriſti nit iſt/ da wird auch die ruhe vñ Friede des ewigen Lebens nicht recht erkant/ noch das hoͤchſte Gut/ noch die ewige Warheit/ noch der rechte Friede vñ Freude/ noch dz rechte Licht/ noch die wahre Liebe/ welches alles Chriſtus ſelbſt iſt.
Darumb ſpricht S. Johan.
Wer lieb hat/ der iſt von Gott geboren/ vñ erkennet Gott/ Wer aber nicht lieb hat/ der erkeñet Gott nit/ deñ Gott iſt die Liebe.
Das beſte ſoll dz lieb ſte ſeyn.
1. Hoh. 4. Erkentnis des hoͤchſten ewigen waren gutes.
Daraus iſt offenbar/ daß der newen Geburt/ ſo aus Gott iſt/ jhre Fruͤchte vnd das newe Leben nit ſtehet in bloſſen Worten/ oder im euſſerlichẽ ſchein/ ſondern in der hoͤchſten Tugend/ die Gott ſelbſt iſt/ nemlich in der Liebe.
Denn worauß jemand geboren iſt/ deſſen Art/ Eigenſchafft vnnd Gleichheit mus er haben/ iſt er aus Gott geboren/ ſo mus er die Liebe haben/ denn Gott iſt die Liebe.
Lebendig erkentniß Gottes.
Alſo iſts auch mit dem wahren Erkentnis Gottes/ daſſelbe ſtehet auch nicht in Worten/ oder in einer bloſſen Wiſſenſchafft/ ſondern in einem lebendigen/ lieblichen/ holdſeligen/ kraͤfftigẽ Troſt/ das man die Suͤſſigkeit/ Freudigkeit/ Liebligkeit vnnd Holdſeligkeit Gottes im Hertzen ſchmecke durch den Glauben.
Jetzo iſts ein lebendig Erkentnis Gottes/ das im Hertzen empfunden wird vnd lebet/ das iſt/ das der 84. Pſalm ſpricht:
Mein Leib vnnd Seele frewet ſich in dem lebendigen Gott/ vnd im 63. Pſalm: Deine Guͤte iſt beſſer denn Leben.
Da die lebendige Freude vñ Suͤſſigkeit Gottes im gleubigen Hertzen beſchrieben wird.
Vnd alſo lebet der Menſch in Gott/ vnnd Gott in jhm/ Er kennet Gott in der Warheit/ vnd wird von Gott erkandt/ etc.
Das XII. Capittel.
Ein wahrer Chriſt mus jhm ſelbſt vnd Der Welt abſterben/ vnd in Chriſto leben
2. Cor. 5. Chriſtus iſt darumb fuͤr vns geſtorben/ Einer fuͤr alle/ auff daß/ die da leben/ nicht jhnen ſelbſt leben/ ſondern dem/ der fuͤr ſie geſtorben vnd aufferſtanden iſt.
LEben dem/ daß dieſes ein ausbuͤndiger Troſtſpruch iſt/ weil er deutlich zeuget/ dz Chriſtus fuͤr alle geſtorbẽ ſey/ ſo iſts auch ein ſchoͤ ner Lehrſpruch vom heiligen Lebẽ/ wie wir vns nicht ſelbſt leben ſollẽ/ ſondern dem/ der fuͤr vns geſtorben iſt.
Sollen wir nun dem leben/ ſo muͤſſen wir zuuor vns vnd der Welt abſterben.
Deñ es kan nicht anders ſein/ wer in Chriſto leben wil/ der mus den weltlichen Luͤſtẽ abſterben/ vnd wer der boͤſen Welt vnd jhm ſelber leben wil/ der mus Chriſtum fahren laſſen.
Wer in Chriſtoleben wil/ mus der Welt abſterben.
Dreyerley Tode/ ein geiſtlicher natuͤrlicher vnnd ewiger.
Es ſind dreyerley Tode.
1. Ein geiſtlicher Tod/ wenn der Menſch taͤglich jhm ſelbſt/ das iſt/ ſeines Fleiſches Luͤſten abſtirbet/ dem Geitz/ Hoffart/ Wolluſt/ dem Zorn/ ꝛc.
Der ander iſt der natuͤrliche Tod/ vnd deñ fuͤrs dritte der ewige Tod.
Vom natuͤrlichẽ Tode hat S. Paulus zun Philip. am 1 geredt:
Chriſtus iſt mein Leben Sterben iſt mein Gewin/ das iſt/ weñ ein Chriſt gleich des natuͤrlichen Todes ſtirbet/ ſo iſt Chriſtus ſein Leben/ vnd Sterben iſt mein Gewin/ das iſt/ er bekoͤmpt ein beſſers Leben vñ Reichthumb/ das ewige fuͤr das jrrdiſche/ vnd das iſt ſein Gewinn.
Wer aber dieſen Spruch auch vom geiſtlichen Suͤnden Tode verſtehet/ thut nicht vnrecht/ denn das iſt eine ſelige Seele/ welcher Leben Chriſtus iſt/ das iſt/ in welcher Seelen Chriſtus lebet/ oder wer das Leben Chriſti an ſich nimpt/ das iſt ſeine Demut vñ Sanfftmut.
Die meiſten Leute habẽ des Teuffels Leben an ſich/ denen der Teuffel jr Leben iſt/ Geitz/ Hoffart/ Wolluſt/ Zorn/ Leſterung/ ꝛc.
Das iſt alles des Teuffels Leben.
Das edle Leben Chriſti.
Des Teuffels Lebẽ.
Darumb habe wol achtung/ wer in dir lebet/ ſelig iſt der Menſch/ der da võ Hertzen ſagen kan/ Chiſtus iſt mein Leben/ nicht allein nach dieſem Leben/ ſondern auch jetzo.
Weil du noch allhie lebeſt/ mus Chriſtus dein Leben ſeyn/ das iſt/ in dir leben/ vñ alſo mus Sterben dein Gewinn ſeyn/ das iſt/ wenn in dir ſtirbet die Hoffart/ Geitz/ Wolluſt/ Zorn vnd Feindſchaff/ wenn du dir ſelbeſt vñ der Welt abſtirbeſt.
O ein groſſer Gewinn/ denn ſo lebet Chriſtus in dir.
Deñ je mehr du der Welt abſtirbeſt/ je mehr Chriſtus in dir lebet.
Solte das nicht ein groſſer Gewinn ſein?
Lebe nun alſo/ das Chriſtus in dir lebe in der Zeit/ auff daß du mit jhme lebeſt nach der Zeit.
Was da heiſſet jm ſelbſt vnd der Welt abſterbẽ.
Wo viel Begierde dieſer Welt ſeyn/ da kan keine Ruhe vñ Friede ſein/ denen mus man allẽ abſterben ehe man Chriſto leben kan.
Dis iſt vns fuͤrgebildet in vielen Geſchichten vñ Exempeln des alten Teſtaments/ als in der lieben alten Sara.
Da jhr alter Leib aller weiblichen Begierden erſtorben war/ da ward ſie ſchwanger/ vñ gebar den Iſaac/ dz heiſt ein Gelaͤchter.
Nach der Toͤdtung jhres Leibes gebar ſie den Sohn der Freyen/ Geneſ. 18.
Alſo weñ nicht die weltlichen Begierden in dir ſterben/ kanſtu nicht die Freude des Geiſtes empfangen vnd geberen.
Vnruhe woher Sara ein Fuͤrbilde der alten vñ newen Gebnrt
Abraham ein Fuͤrbil de der Abſterbung der Welt.
In Abraham iſts auch fuͤrgebildet/ Denn er bekam die Verheiſſung von Chꝛiſto/ vnd den Bund der Beſchneidung nicht ehe/ er war denn aus ſeinem Vaterlande ausgangen/ vnd hatte ſein Erbe verlaſſẽ:
Alſo/ ſo lang ein Menſch noch feſt mit ſeinem Hertzen an der Welt hanget/ ſo lang kan er Chriſtum in ſeinem Hertzen nicht ſchmecken/ vñ empfinden.
Vnd ſo bald Herodes geſtorben war/ kam Chriſtus in Judæam/ Matthei am 2.
So lang der Fuchs Herodes in deinem Hertzen iſt mit ſeiner jrrdiſchen Weltliſt/ ſo lang koͤmpt Chriſtus nicht/ wenn er aber in dir geſtorben iſt/ ſo wird Chriſtus kommen.
Weil Adam in dir herrſchet/ kan Chriſtus in dir nit leben.
Darumb ſpricht S. Palus zun Galat. am 2. Ich lebe zwar/ aber nicht ich/ ſondern Chriſtus in mir.
Vnd zun Coloſſ. am 3. Ir ſeyd geſtorben (vñ redet doch mit den Lebendigen) vñ ewer Leben iſt verborgen in Chriſto.
Adam mus in dir ſterbẽ/ ſol Chriſtus in dir leben.
Denn biſtu aber recht geſtorben/ wenn du auff hoͤreſt zu ſeyn/ daß du geweſen biſt/ das iſt/ wenn deine Suͤnde in dir ſtirbet/ Rom. 6.
So wir im Geiſt leben/ ſo laſſet vns auch im Geiſt wandeln/ das iſt/ So wir vns ruͤhmen des Glaubens vnd Geiſtes/ ſo laſſet vns auch Fruͤchte des Geiſtes beweiſen.
Vñ abermal zun Galat. am 5.
Wo jr nach dem Fleiſch lebet/ ſo werdet jr ſterben/ ſo jr aber durch den Geiſt des Fleiſches Geſchaͤffte toͤdtet/ ſo werdet jhr leben.
Falſcher Rum des Glaubẽs ohne Frucht des Geiſtes.
1. Sam. 15. Saul warff den Agag der Amalekiter Koͤnig ins Gefaͤngnis/ da er doch aus Gottes Befehl jhn hette toͤdten ſollen: Alſo verbergen jhrer viel jre Begierde heimlich/ die ſie doch toͤdten ſolten.
Denn es iſt nicht gnug/ dz du deine boͤſe Luͤſte verbirgeſt/ du muſt ſie toͤdten/ oder du wirſt darumb vom Koͤnigreich verſtoſſẽ werdẽ/ wie Saul/ das iſt/ aus dem ewigẽ Leben.
Es gehet die gantze heilige Schrift mit allen Hiſtorien/ Bilden vnd Figuren auff Chriſtum/ dem wir im heiligen Leben folgẽ ſollen/ ja das groſſe Weltbuch der Natur zeiget von Gott vnd ſeiner Liebe.
Boͤſe Luſt nicht verbergen/ ſondern toͤdten Gantze Schrifft gehet auff den newẽ Menſchẽ.
Gleichnis
Viel Menſchen ſind wie die Baͤume im Winter/ welche zu derſelben Zeit keine Bletter habẽ/ aber auff den Fruͤling ſchlagen ſie wieder aus: Alſo ſind jhrer viel/ wenn jhnen der kalte Winter des Vngluͤcks vbergehet/ dempffen ſie die boͤſe Luͤſte/ aber ſo bald die Sonne wieder ſcheinet/ vnd es jnen wider wolgehet/ ſchlagen die boͤſe Luͤſte mit hauffen aus/ das ſind Heuchler.
Ein Chriſt aber iſt from beyde in guten vnd boͤſen Tagen/ Vnd hat Gott gleich lieb in Gluͤck vnd Vngluͤck/ im haben vnd darben/ in Mangel vnd Vberfluß.
1. Reg. 2. leſen wir von Achab/ daß jhm Gott den Koͤnig in Syrien in ſeine Haͤnde gegeben hatte/ daß er jn ſolte gefangen halten/ zum Zeugniß/ daß Gott ſtaͤrcker ſey denn alle Feinde/ vnd jhn vberwunden hette/ darumb daß er den Herrn geleſtert.
Vnd da jhn Achab im Streit fieng/ nennet er jn ſeinen Bruder/ vnd ließ jn ziehen.
Aber es kam ein Prophet zu jhm/ vnd ſprach:
Darumb daß du den Mañ haſt von dir gelaſſen/ der des Todes werth iſt/ ſoll deine Seele fuͤr ſeine Seele ſein.
Alſo nennen jhrer viel die boͤſe Luͤſte jhre Bruͤder/ vnnd laſſen ſie leben/ die ſie toͤdten ſolten/ darumb muͤſſen ſie jhre Seele dafuͤr geben.
Heimliche Deutung.
Ohne toͤd tung des Fleiſches nichts gutes im Menſchẽ.
Ohne toͤdtung des Fleiſches kan nichts geiſtliches im Menſchen ſeyn/ weder recht Gebet noch Andacht.
Darumb verbot GOtt der Herr Exod. 19. daß kein Viehe ſolte zu dem heiligen Berge Sinai ſich nahen/ oder es ſolte getoͤdtet werden: Alſo muſtu die viehiſchen Luͤſte toͤdten/ wiltu zum heiligen Berge Gottes nahen/ beten vnd Gottes Wort betrachtẽ/ oder zu wirſt ewig getoͤdtet werden.
Geneſ. am 32. leſen wir/ daß Jacob einen andern Namen bekam/ Iſrael/ das iſt/ Gottes Kaͤmpffer/ oder Gottes Fuͤrſt/ da er in dem Kampff mit dem Engel/ Gottes Angeſicht ſahe.
Daher er auch die Stete Pniel nennet/ das iſt/ Gottes Angeſicht.
Er muſte aber zuuor ein Jacob ſeyn/ das iſt/ ein Vntertreter: Alſo wo du nicht zuuor ein Jacob biſt/ das iſt/ ein Vntertreter deiner boͤſen Luͤſte durch den H. Geiſt/ ſo wirſtu nicht Iſrael werden/ das iſt/ Gottes Fuͤrſt/ vnnd wirſt nicht an die Stadt Pniel kommen/ das iſt/ zu Gottes Angeſichte.
Wer nicht erſt Jacob iſt/ wird kein Iſtael.
Geneſ. 20. leſen wir/ Da Jacob die Rahel ſein ſchoͤnes Gemahl habẽ wolte/ da muſte er erſt Leam nemen.
Lea aber war bloͤdes Angeſichts/ Rahel war huͤbſch vnd ſchoͤn:
Alſo wiltu die ſchoͤne Rahel haben/ das iſt/ ſoll deine Seele dz liebſte Gemahl werden des Jacobs/ das iſt/ Chriſti/ ſo muſtu erſtlich die Leam nemen/ das iſt/ du muſt dir ſelbſt mißfallen/ du muſt dir ſelber heßlich werden/ vngeſtalt/ muſt dich ſelbſt haſſen vnd verlengnen.
Ach wie viel werden betrogen/ wie Jacob/ von jhrem eigenen Leben/ das iſt/ von jhnen ſelbſt/ die da meynen/ ſie habẽ die ſchoͤne huͤbſche Rahel/ dz iſt/ ſie meynen ſie habeñ ein Chriſtlich Leben/ das Gott lieb haben ſolle/ vnd wenn ſie zuſehen/ ſo iſts Lea/ ſo iſt jhr leben heßlich vnnd vngeſtalt fuͤr Gottes Augen.
Sey dir erſtlich ſelbſt vnwerth in deinen Augẽ/ wie die Lea die vnwerdeſte war in jres Vaters Hauſe/ lerne erſt Demut/ Sanfftmut/ Gedult/ ſo wirſtu die ſchoͤne Rahel werden.
Niemand kan Gott gefallen/ wenn er jhm nicht ſelbſt miß fellet/ vnd ſich nicht ſelbſt haſſet.
Wiltu Gottwert ſeyn/ ſo ſey dir ſelbſt vnwerth.
Wiltu GOTT werth ſein ſo ſey dir ſelbſt vnwerth.
Sihe wie trewlich diente Jacob ſieben Jahr vmb die Rahel/ vñ es dauchte jn es weren eintzele Tage geweſt/ ſo lieb hatte er ſie: Alſo hat dein Herr Chriſtus vmb deine Seele gedienet drey vnd dreiſſig Jahr in dieſer Welt/ vnd hat zumal einen hartẽ Dienſt vmb deinent willẽ außgeſtanden/ wie Jacob ſprach:
Dieſe zwantzig Jahr habe ich dir gedienet/ des Tages verſchmachte ich fuͤr Hitz/ vnd des Nachts fuͤr Froſt/ vnnd kam kein Schlaff in meine Augen/ Sihe ſo hat der Herr Chriſtus vmb dich auch gedienet/ wie er ſpricht Matt.
20. Des Menſchen Sohn iſt nicht kommen/ daß er jhm dienen laſſe/ ſondern daß er diene/ vñ gebe ſein Leben zur Bezahlung fuͤr viele.
Warumb wolteſtu denn nicht Chriſtum lieb haben/ vnd der Welt ſeiner Feindin abſagen.
Der himliſche Jacob hat vmb vns gedienet.
Das XIII. Capittel.
Vmb der Liebe Chriſti willen/ vnd vmb der ewigen zukuͤnfftigen Herrligkeit willen/ darzu wir erſchaffen vnnd erloͤſet ſeyn/ ſoll ein Chriſt jhm ſelber/ vnd auch der Welt gern abſterben.
2. Cor. 8. Ihr wiſſet die Gnade vnſers HErrn Jeſu Chriſti/ welcher/ ob er wol Reich war/ iſt er doch vmb ewrent willen Arm worden/ auff daß ihr durch ſeine Armut Reich wuͤrdet.
VMb deines Herrn Chriſti willen ſoltu billich dir ſelber/ deinẽ Suͤnden vnd der Welt abſterben/ gutes thun/ vnd ein goͤttlich heilig Leben fuͤhren/ nicht zwar darumb/ daß du etwas damit verdienen wolteſt/ Chriſtus hat dir alles verdienet/ ſondern nur aus lauterer liebe zu Chriſto/ weil er fuͤr dich geſtorben iſt.
Chriſtum lieb habẽ/ heiſſẽt in Chriſto leben.
Haſtu Chriſtum lieb/ ſo liebe jhn nicht mit der Zungen/ ſondern mit der That vnd Warheit/ Haſtu jhn lieb/ ſo halte ſeine Wort.
Wer mich liebet/ ſpricht der Herr/ der wird mein Wort halten/ vnd mein Vater wird jn lieben/ vnd wir werden zu jhm kommen/ vnd Wohnung bey jhm machen.
Joh. 14.
Vnd das iſt die liebe zu Gott/ daß wir ſeine Gebott halten/ vnd ſeine Gebot ſein nicht ſchwer/ ſagt S. Johannes 1. Johan. 5. Vnd der HErr ſelbſt ſpricht Matth.
11. Mein Joch iſt ſanffte/ vnd meine Laſt iſt leicht/ das iſt/ einem rechten wahren Liebhaber Chriſti iſts eine luſt vnd freude gutes zu thun/ Die Liebe machet alles leicht.
Wer aber Chriſtum nit recht lieb hat/ der thut alles mit Verdruß vnd Vnmut/ vnd wird jhm ſchwer gutes zu thun/ Einem rechten Liebhaber Chriſti iſt auch der Todt vmb Chriſti willen eine Freude.
Denn vns iſts gegeben/ nicht allein an Chriſtum zu gleuben/ ſondern mit jhm auch zu leiden vnd zu ſterben.
Chriſti lie be vberwindet die Welt vnd den Todt.
Philip. 1.
Sehet Moſen an/ von welchem die Epiſtel an die Ebreer am 11. zeuget:
Durch den Glauben wolte Moſes/ da er groß ward/ nicht mehr heiſſen ein Sohn der Tochter Pharao/ vnd erwelete viel lieber mit dem Volck Gottes Vngemach zu leiden/ denn die zeitliche Ergetzung der Suͤnden zu haben/ vnd achtet die Schmach Chriſti fuͤr groͤſſer Reichthumb denn die Schaͤtze Egypti.
Sehet den Daniel an/ Dan. 1. denſelben erwehlet der Koͤnig zu Babel neben ſeinen Geſellẽ vnter den Gefangenen zu Babel/ daß ſie ſeine Diener werden ſolten/ vñ ließ ſie von ſeinem Tiſch ſpeiſen/ vnd gab jnen von dem Wein/ den er tranck/ ließ er ſie er ziehen/ biß dz ſie tuͤchtig wurdẽ zu des Koͤnigs Dienſten/ Aber Daniel vnd ſeine Gefellen baten des Koͤniges Kaͤm̃erer/ er wolte ſie verſchonẽ mit der koͤſtlichen Speiſe von des Koͤniges Tiſche/ vnnd wolte jhnen Zugemuͤſſe zu eſſen/ vnd Waſſer zu trincken geben/ Das theten ſie aus der Liebe der Weißheit/ auff daß die Weißheit von oben herab in jre Seele kaͤme: Alſo muſtu dich der Wolluſt des Fleiſches entſchlagen/ die da iſt als eine niedliche Speiſe/ ſol Chriſtus die ewige Weißheit in deine Seele kom̃en.
Vnd gleich wie die Knaben ſchoͤne wurden/ da ſie meſſig lebeten/ Zugemuͤſſe aſſen/ vnd Waſſer truncken:
Alſo wird deine Seele ſchoͤner werden fuͤr Gott/ ja der goͤttlichen Natur theilhafftig werden/ wirſtu die Suͤnde vnd die Fleiſchlichen Luͤſte meiden.
Liebe der Weißheit verſchmehet die Wolluſt.
2. Petr. 1.
S. Paulus ſpricht zun Galatern am 6. Durch Chriſtum iſt mir die Welt gecreutziget/ vnd ich der Welt/ das iſt/ Ich bin der Welt abgeſtorben/ vnd die Welt iſt mir wieder abgeſtorben: Alſo iſt ein Chriſt wol in der Welt/ aber nit von der Welt/ er lebet wol in der Welt/ aber er liebet ſie nit.
Der Welt Pracht/ Ehre/ Anſehen/ Herrligkeit/ Augenluſt/ Fleiſchesluſt/ hoffertiges Leben iſt den Chriſten alles ein todt Ding/ ein Schatte/ ſie achten es nicht.
Alſo iſt jhnen die Welt gecreutziget vnd geſtorben/ vnd ſie ſind der Welt wieder gecreutziget vnd geſtorben/ dz iſt/ ſie begeren keiner weltlichen Ehre/ Reichthumb/ Luſt vnd Freude.
Den Chriſten iſt der Welt Pracht ein todter Schatte.
Das iſt ein ſelig Hertz/ dem GOtt dieſe Gnade gibt/ das er keiner weltlichen Ehre/ Reichthum̃ vnd Wolluſt begeret/ Vnnd darumb ſolte ein jeder Chriſt taͤglich bitten/ daß jhme GOtt dieſe Gnade geben wolte/ daß er keiner weltlichen Ehre/ Reichthumb Vnnd Wolluſt moͤge begeren.
Wundſch der Chriſten.
Salomon der weiſe Koͤnig ſpricht:
Zweyerley bitte ich võ dir/ die wolleſtu mir nicht wegern/ ehe denn ich ſterbe/ Abgoͤtterey vnd Luͤgen las ferne von mir ſeyn/ Armut vnd Reichthumb gib mir nicht/ ſondern las mich mein beſcheiden Theil dahin nemen.
Aber ein Chriſt ſol auch alſo beten/ vñ ſprechen:
Zweyerley bitte ich von dir/ daß ich mir ſelber moͤge abſterben vnnd der Welt.
Denn ohne dieſe beyde kan kein wahrer Chriſt ſeyn/ ſondern es iſt falſch werck/ zu denen der Herꝛ ſagen wird:
Ich kenne ewer nicht.
Prov. 30.
Kein Chriſt kan ſeyn ohn zwey Ding.
Geiſtlich Leben des Fleiſches Creutz.
Wiewol nun dieſes dem Fleiſch ein bitter Creutz iſt/ nemlich/ jhm ſelbſt/ vñ der Welt abſterben/ ſich der Welt verzeihen/ auff daß er den Himmel erbe:
So vberwindets doch der Geiſt/ vñ die Liebe Chriſti alles/ es wird dem Geiſt ein ſanfftes Joch/ vnd eine leichte Laſt.
Vnd wiewol die Welt ſolche Leute/ die der Welt abgeſtorben ſeyn/ haſſet:
So liebet ſie doch Gott.
Denn der Welt Feindſchafft iſt Gottes Freundſchafft/ vnd hinwieder der Welt Freundſchafft iſt Gottes Feindſchafft.
Wer der welt Freund ſein wil/ der wird Gottes Feind ſeyn.
Jac. 4.
Wie auch der Herr ſelbſt ſpricht Johan. 15. Weret jhr von der Welt/ ſo hette die Welt das jhre lieb/ Nun ich euch aber võ der Welt erwehlet habe/ ſo haſſet euch die Welt.
Jacob.
4.
Der Welt Art.
Die Welt iſt wie das Meer/ daſſelbige leidet nur in ſich was lebendig iſt/ alles was todt vnd geſtorbẽ iſt/ wirffts auß/ alſo wer der welt abgeſtorbẽ iſt/ den wirfft vnnd ſtoͤſſet ſie aus/ die andere/ ſo ein anſenlich/ praͤchtig/ herrlich Leben fuͤhrẽ koͤnnen/ das ſind der Welt liebe Kinder.
Summa/ wers dahin gebracht hat/ daß in ſeinem Hertzen alle Hoffart/ Geitz/ Wolluſt/ Zorn/ Rachgier geſtorben iſt/ dem iſt die Welt geſtorben/ vnd der Welt/ vnd der fehet erſt an in Chriſto zu leben/ vnd Chriſtus in jhm.
Die erkennet Chriſtus fuͤr die ſeinen/ zu den andern ſpricht er:
Ich keñe euch nicht/ Vrſach/ denn jhr kennet mich nicht/ jhr habt euch in ewrem Lebẽ meiner geſchemet/ das iſt/ meiner Demut/ Sanfftmut/ Gedult/ darumb ſcheme ich mich ewer wieder.
Summa/ wer mit Chriſto hie nicht lebet in der Zeit/ der wird mit jhm dort nicht leben in der Ewigkeit/ In welchem Chriſtus hie nicht lebet/ in dem wird er dort auch nicht leben.
Deſſen Leben Chriſtus hie nicht iſt/ deſſen Seligkeit wird er dort auch nicht ſeyn.
Was da ſey der Welt geſtorben ſeyn.
Was da heiſſe ſich Chriſti ſchemen.
Vereinigung mit Chriſto oder mit dem Sathan.
Sihe darauff/ mit wem ſich hie dem Leben am meiſten vergleichet vñ vereiniget/ mit Chriſto oder mit dem Teuffel mit denſelgigen wirſtu auch vereiniget bleibẽ nach dem Tode in Ewigkeit.
Wer jhm nun ſelbſt alſo abgeſtorben iſt/ der kan auch hernach leicht der Welt abſterben.
Der Welt aber abſterben heiſt die Welt nicht lieb haben/ noch alles was in der Welt iſt/ wie S. Johannes ſpricht:
Wer die Welt lieb hat/ iſt nicht von Gott.
Denn was ſolte dem die Welt/ der in ſeinem Hertzen der Welt abgeſtorben iſt.
Vnd wer die Welt lieb hat/ wirdt leichtlich von der Welt vberwunden/ wie Simſon von der Delila/ vñ muß dz alles leiden/ was die Welt fuͤr Hertzeleid mit ſich bringt.
1. Joh. 2.
Durch die Wetliebe wird man von der welt vberwunden.
Wetliebe vñ Freude gehoͤret der alten Creatur.
So gehoͤret auch der Welt Liebe zu der alten Creatur/ nicht zu der newen Geburt.
Deñ die Welt iſt nichts denn Ehre/ Reichthumb/ vnnd Wulluſt/ oder Fleiſches Luſt/ Augenluſt/ hoffertiges Leben/ darin erfrewet ſich der alte Menſch: der newe Menſch aber hat ſeine Freude allein in Chriſto/ der iſt ſeine Ehre/ Reichthumb vnd Luſt.
Newe Menſch frewet ſich nit in der Welt/ ſondern in Chriſto.
Gottes Bilde durch Chriſtum ernewert/ iſt des Menſchen hoͤchſte Zierde vñ Ehre/ darnach ſollen wir fuͤrnemlich ſireben.
Solte dich der liebliche Gott nicht baß erfrewen koͤnnen/ denn die verdorbene Creatur/ ſagt Taulerꝰ?
Ehre des Menſchẽ iſt Gottes Bilde.
So befindet ſich auch in Gottes Wort/ daß nicht der Menſch vmb der Welt willen/ ſondern die Welt vmb des Menſchen willẽ geſchaffen ſey.
Ja daß der Menſch zu einem viel hoͤhern Leben vnd Wohnung geſchaffen ſey/ nit vmb koͤſtliches eſſens vnd trinckens willen/ nit vmb groſſes Reichthums/ vieler Staͤdte vnnd Doͤrffer willen/ nicht vmb viel Acker oder Wieſen willen/ nicht vmb Pracht vnnd koͤſtlicher Kleider willen/ nicht vmb Gold vnnd Silber/ noch einiges vergenglichẽ zeitlichen Dinges willen/ es ſcheine ſo gut vnd koͤſtlich als es wolle/ oder dz er ein Beſitzer vnd Erbe des Erdbodems ſeyn ſolle/ darauff ſeine Luſt/ Ergetzung/ Freude vnd Paradiß haben/ vñ nichts mehr wiſſen vnd hoffen/ deñ was man mit den viehiſchen Augen ſihet/ Nein trawn/ darumb iſt der Menſch nicht geſchaffen/ darumb iſt er nicht in der Welt/ denn er muß wieder herauß/ vñ kan nicht drinnen bleiben.
Vnd ob wir ſchon mit Hauffen in dieſe Welt geboren werden/ ſo nimmet vns doch der Todt mit Hauffen widerumb hinweg/ vnd treibet vns herauß/ leſt vnns nicht ein Staͤublein mitnemen/ ob wir noch ſo reich ſeyn.
Dermẽſch iſt zu viel hoͤhern Dingen geſchaffẽ denn zu dieſeswelt
Der mẽſch iſt nicht vmb dieſer vergenglichẽ Welt willẽ geſchſaf fen.
Das iſt ja ein groſſer augenſcheinlicher Beweis/ das wir zu dieſem Leben nicht geſchaffen ſeyn/ vnnd dieſe Welt nit ſey principalis finis noſtræ creationis, ſonſt wuͤrden wir wol drinnen bleiben/ darumb muß ja ein ander vnd herrlicher finis noſtræ creationis ſeyn/ Das zeiget vnſer Vrſprung an/ welcher Gott ſelbſt iſt/ vnd dz goͤttliche Bildnis/ welches wir tragẽ in Chriſto/ vñ zu welchem wir ernewert ſeyn.
Deñ daſſelbige bezeuget/ dz wir fuͤrnemlich zu dem Reich Gottes geſchaffen ſeyn/ vnd zum ewigen Leben/ dazu ſind wir auch von Chriſto erloͤſet/ vnd durch dẽ heiligen Geiſt wieder geboren.
Wozu der Menſch erſchaffẽ.
Solte nun ein Menſch ſein Hertz an dieſe Welt hengen/ vnnd ſeine edele Seele mit dem zeitlichen beſchwerẽ/ da doch eines Menſchen Seele edler vnd beſſer iſt denn die gantze Welt?
Denn der Menſch iſt die edelſte Creatur/ weil er tregt die Bildnis Gottes in Chriſto/ vnd dazu ernewert iſt.
Darumb/ wie vor geſagt/ der Menſch nicht vmb der welt willen/ ſondern die welt vmb des Menſchen willen geſchaffen iſt/ weil er tregt die Bildnis Gottes in Chriſto/ welche ſo edel iſt/ daß die gantze welt mit all jhrem Reichthumb/ vnnd alle Menſchen mit allen jhren Kraͤfften vñ Vermuͤgen nicht vermocht hat eine Seele wiederzubringen/ noch wieder auffzurichten das Bilde Gottes/ denn dafuͤr hat Chriſtus ſterben wuͤſſẽ/ auff daß im Menſchen das verblichene vnd erſtorbene Bilde GOttes wiederumb ernewert wuͤrde durch den H. Geiſt/ darmit der Menſch wiederumb wuͤrde Gottes Haus vnd Wohnung in Ewigkeit.
Adel vnd Herligkeit des Bilds Gottes.
Warumb die Welt vmb des Menſchẽ willen geſchaffen.
Groͤſte Thorheit/ die vnſterbliche Seele geben fuͤr das ſterbliche.
Solte ich nun meine Seele/ die Chriſtus ſo thewer erkaufft hat fuͤr eine Hand voll Gold vnd Silber geben/ fuͤr dieſer Welt Reichthumb/ Ehre vnd Luſt?
Das heiſt redlich die Perle in den Dreck vnnd fuͤr die Saͤwe geworffen/ Das meynet der Herr/ da er ſpricht:
Was huͤlffe es dem Menſchen/ wenn er die gantze Welt hette/ vnd verloͤre ſeine Seele/ das iſt/ ſich ſelbſt/ die gantze Welt kan mit aller jhrer Herrligkeit nicht einer Seelen helffen/ denn die Seele iſt vnſterblich/ die Welt aber iſt vergenglich.
Matt. 16.
Das XIV. Capitel.
Ein wahrer Chriſt muß ſein eigen Leben in dieſer Welt haſſen: vnd die Welt verſchmehen lernen/ nach dem Exempel Chriſti.
Luc. 14.
So jemand zu mir koͤmmet/ vnd haſſet nicht ſich ſelbſt/ ja ſein eigen Leben/ der kan nicht mein Juͤnger ſeyn.
Johan. 12. Wer ſein Leben lieb hat/ der wirds verlieren/ Vnd wer ſein Leben in dieſer Welt haſſet/ der wirds erhalten zum ewigen Leben.
SOll ein Menſch ſich ſelbſt haſſen/ ſo muß er erſtlich ſich ſelbſt nicht lieben.
Zum andern/ muß er taͤglich der Suͤnden abſterben.
Zum dritten/ muß er ſtetig mit jhm ſelbſt/ das iſt/ mit ſeinem Fleiſch kaͤmpffen.
Eigene Liebe iſt das hoͤchſte Gifft der Seelen vnnd Abgoͤtterey.
Erſtlich iſt kein Ding auff Erden dem Menſchẽ mehr ſchaͤdlich an ſeiner Seligkeit/ als ſich ſelbſt lieben/ welches nicht von natuͤrlicher Liebe vnd Erhal tung ſein ſelbſt/ ſondern von der fleiſch lichen vnordentlichen Liebe vnd Philautia im gantzen Buch zu verſtehen.
Deñ es ſoll nichts geliebet werden/ deñ Gott allein.
Liebet ſich nun der Menſch ſelbeſt/ ſo machet er ſich ſelbſt zum Gott/ vnd iſt ſein ſelbſt Gott.
Was ein Menſch liebet/ darauf ruhet ſein Hertz/ daran hanget ſein Hertz/ ja das nimpt einen Menſchen gefangen/ vnd machet jn zum Knecht/ vnd beraubet jn ſeiner edlen Freyheit/ ſo viel jrrdiſcher Ding du lieb haſt/ ſo vieler Ding Knecht vnd Gefangner biſtu.
Iſt nun deine Liebe lauter/ rein/ vnd einfeltig in Gott gerichtet/ ſo bleibſtu von allen Dingen vngefangen/ vñ behelſt alle deine Freyheit.
Du ſolt nichts begeren/ das dich hindern mag an der Liebe GOttes.
Wiltu Gott gantz habẽ/ ſo muſtu dich jhm gantz geben.
Liebeſtu dich ſelber/ vnd haſt an dir ſelber gefallen/ ſo wirſtu vie Sorge/ Furcht/ Vnruhe/ vnnd Taurigkeit fuͤr dich ſelbſt haben/ Liebeſu aber Gott/ vnd haſt deinen gefallenan jhm/ vnd ergibſt dich jhm gantz/ ſo wird Gott fuͤr dich ſorgen/ vnd wird keine Furcht vnd Traurigkeit auff dich fallen.
Ein Menſch der ſich ſelbſt liebet/ vnd in allen Dingen ſich ſelbſt ſuchet/ ſeinen Nutz/ Lob/ Ehre/ der hat nimmer mehr keine Ruhe/ denn er findet immer etwas/ das jhm ſelbſt zuwieder iſt/ dadurch er verunruhiget wird.
Derwegen nicht ein jeglich Ding/ das zu deinem Nutz/ Lob vnd Ehre gereichet/ dir gut iſt/ ſondern das iſt dir gut/ ſo du es verſchmeheſt/ vnnd die boͤſe Wurtzel außrotteſt/ denn es hindert dich an der Liebe Gottes.
Eigene Lieb machet eitel Vnruhe.
Dein eigen Nutz/ Lob vnd Ehre/ iſt alles mit der Welt vergenglich/ Gottes Liebe aber iſt ewig/ der Friede vnnd die Ruhe/ ſo aus der Liebe dein ſelbſt/ vnd der zeitlichen Dinge koͤmpt/ beſtehet nicht lang/ Denn aus geringen Vrſachen kan entſtehen/ daß dieſe Ruhe zerſtoͤret: Wo aber das Hertz allein in Gott/ vnd ſeiner Liebe ruhet/ da iſt ewiger Friede.
Alles was nicht aus Gott koͤmpt/ das muß vergehen/ vnd iſt umbſonſt.
Darumb mercke eine kurtz Regel: Verlaß alle Ding/ ſo findeſtu durch den Glauben alle Ding.
Denn Gott wird nicht gefunden von einem Liebhaber ſein ſelbſt/ oder der Welt.
Gottes Lieb machet eine ruhige Seele.
Vnbeſtendiger Frie de der Welt.
Beſtendige ewige Ruhe allein in Gott.
Von wem GOtt nit gefunden wird.
Eigene vnordentliche Liebe iſt jrrdiſch vnd nicht aus Gott/ eigene Liebe hindert die himliſche Weißheit.
Denn die wahre himliſche Weißheit helt nicht viel von jhr ſelbſt/ vnd ſuchet nicht/ daß ſie auff Erden gelobet werde/ darumb iſt ſie ein ſchlecht vnd gering Ding/ vnd iſt ſchier in vergeſſen kommẽ/ wiewol viel von jhr geprediget wird/ aber weil man mit dem Leben ferne dauon iſt/ ſo bleibet diß edle Perlein fuͤr vielen verborgen.
Wiltu ſie aber haben/ ſo muſtu Menſchliche Weißheit/ eigen Wolgefallen/ vnnd eigene vnordentliche Liebe verlaſſen/ Alſo kanſtu fuͤr die hohe/ koͤſtliche/ jrrdiſche/ Menſchliche Weißheit/ die Himliſche erlangen.
Du bekoͤmpſt aber fuͤr die hohe Weißheit dieſer Welt ein gering vnd ſchlecht Ding fuͤr der Welt/ welches aber Himliſch vnd Ewig iſt.
Himliſche Weißheit helt nicht viel von jhr ſelbſt.
Irrdiſche Menſchliche Weißheit iſt eigen Lob vnd Ehre
Gottes Liebe iſt Die Himliſche Weißheit aber gering fuͤr der Welt.
Es kan niemand Gott lieben/ er muß ſich ſelbſt haſſen/ das iſt/ er muß an jm ſelbſt/ vnd ſeinen Suͤnden ein Mißfallen haben/ vnnd ſeinen willen toͤdten/ vnd hindan ſetzen.
Vnd je mehr ein Menſch Gott liebet/ je mehr er ſeinen boͤſen Willen vnd Affecten haſſet/ vnd ſein eigen Fleiſch creutziget/ ſampt den Luͤſten vnd Begierden.
Vnnd ſo viel ein Menſch von jhm ſelbſt vnd ſeiner Liebe außgehen mag durch des heiligen Geiſtes Krafft/ ſo viel mag er in Gott vnd in ſeine Liebe eingehen durch den Glauben.
Denn gleich wie außwendig nichts begeren den innern Friede machet: Alſo koͤmpt man zu Gott/ ſo man inwendig alles verleſt/ vnnd an keiner Creatur mit dem Hertzen hanget/ ſondern allein an Gott.
Eigene Liebe vnd Gottes Liebe wider einander.
Wer ſich nun ſelbſt will verleugnen/ der muß nicht jhm ſelbſt vnd ſeinem Willen/ ſondern Chriſto folgen/ Ich bin der Weg/ die Warheit vnnd das Leben/ ſpricht er Johan. am 14.
Denn ohne Weg gehet man nicht/ ohne Warheit erkennet man nicht/ ohne Leben lebet man nicht.
Ich bin der Weg den du gehen ſolt/ Ich bin die Warheit/ die du gleuben ſolt/ vnd das Leben/ daß du leben vnnd hoffen ſolt.
Ich bin der vnuergengliche Weg/ die vnbetriegliche warheit/ vnnd das vnendliche ewige Leben.
Ich bin der richtigſte Weg des ewigen Lebens in meinem Verdienſt/ die hoͤchſte warheit in meinem Wort/ vnnd das ewige Leben in Krafft meines Todes.
So du nun auff dieſem Wege bleiben wirſt/ ſo wird dich die warheit fuͤhren zum ewigen Leben.
Wiltu nun nicht irren/ ſo folge mir/ wiltu die warheit erkennen ſo gleube mir/ wiltu das ewige Leben beſitzen/ ſo troͤſte dich meines Todes.
Chriſti lebendige Exempel iſt der rechte Weg.
Chriſtus iſt der Weg/ die Warheit vnnd das Lebẽ/ beyde mit ſeinen Wolthaten/ vñ mit ſeinem Exempel.
Was iſt aber dieſer ſicher richtiger Weg/ dieſe vnbetriegliche warheit/ diß edelſte vnnd beſte Leben?
Der Weg iſt Chriſti heiliges vnd theures Verdienſt:
Die warheit iſt Chriſti ewiges Wort:
Das Leben iſt die ewige Seligkeit.
Wiltu nun im Himmel erhoben werden/ ſo gleube an Chriſtum/ vnd demuͤtige dich auff Erden/ nach ſeinem Exempel/ das iſt der weg:
Wiltu nicht betrogen werden von der welt/ ſo halt dich an ſein wort im Glauben/ vnd folge demſelben im heiligen Leben/ das iſt die warheit.
Wiltu mit Chriſto leben/ ſo muſtu mit jhm/ in jhm/ vnnd durch jhn der Suͤnde abſterben/ vnnd eine newe Creatur werden/ das iſt das Leben.
Alſo iſt Chriſtus der weg/ die warheit/ vnnd das Leben/ beyde in ſeinem Verdienſt/ vnnd mit ſeinem Exempel.
Seyd Chriſti Nachfolger als die lieben Kinder/ ſagt S. Paulus Epheſ. 5. Darumb ſoll all vnſer Fleiß dahin gerichtet ſein/ daß vnſer Leben dem Leben Chriſti ehnlich werde.
Wenn ſonſten nichts anders were die falſchen Chriſtẽ zu widerlegen/ die nur mit dem Namen Chriſten ſeyn/ ſo were doch das Exempel Chriſti gnug.
Ein Chriſt ſol ſich ſchemen in Wolluſt vnd Frende zu leben/ da vnſer Herr Chriſtus ſein Lebẽ in Jammer vnd Elend zugebarcht hat.
Kein rechter Kriegsman kan ſeinem Oberſten ſehen kaͤmpffen biß in den Todt/ der nit vergeſſe ſeiner Wolluſt/ weñ du ſiheſt deinen Fuͤrſten Schmach tragen/ vnd du trachteſt nach Ehren/ Iſts nicht ein gros Zeichen/ daß du nit vnter ſeinem Faͤhnlein biſt?
Vnſer Leben ſoll Chriſti Le ben ehnlich werden.
Viel Chriſt en/ aber wenig Nachfolger Chriſti
Wir wollen alle Chriſten ſeyn/ vnnd wenig ſind jhr/ die Chriſti Leben nachfolgen.
Wenns einen guten Chriſten machte nach Reichthumb vñ eitel Ehre trachtẽ/ ſo hette Chriſtus nicht befohlen dieſelbe gering zu achten gegen die ewigen Guͤter.
Sihe an ſein Leben vñ ſeine Lehre/ ſo wirſtu ſehẽ wie vngleich dieſelbe ſind dieſer argen Welt.
Seine Krippe/ der Stall/ die Windlein ſind alle Spiegel der Verſchmehung dieſer Welt.
Nun iſt er aber nicht kommen/ daß er dich mit ſeinem Exempel verfuͤhre/ Nein/ ſondern dz er dich auff den rechten Weg fuͤhre mit ſeinem Exempel/ vnd mit ſeiner Lehre.
Darumb ſpricht er/ Er ſey der Weg vnnd die warheit. weil er erwehlet hat durch Schmach vnd Leidẽ in die Herrligkeit einzugehen/ ſo erwehleſtu ohne zweiffel durch Ehre vnd groſſen Pracht in die Helle einzugehen?
Darumb kehre vmb von deinem breiten Wege/ vñ gehe den weg des/ der nicht jrren kan/ folge der warheit/ die nicht betriegen kan/ lebe in dem/ der das Leben ſelbſt iſt.
Dieſer weg iſt die warheit/ vnnd dieſe warheit iſt das Leben.
O groſſe Blindheit/ daß ein Armer wurm auff Erden ſo groß ſeyn wil/ vnd der Herr der Herrligkeit iſt auff Erden ſo klein geweſt.
Darumb du gleubige Seele/ weñ du ſiheſt deinen Braͤutigam den himliſchen Iſaac dir zu Fuſſe entgegen gehẽ/ ſo ſoltu dich ſchemen auff einem groſſẽ Camel zu reitẽ.
Darumb wie Rebecca jren Braͤutigam Iſaac ſihet kom̃en/ vñ ſie ſaß auff einem Camel/ verhuͤllet ſie jhr Angeſicht/ ſteig eilend herunter/ vñ gieng zu Fuß zu jhm/ darumb ſteige du auch herunter von dem hohen Camel deines Hertzens/ vnd gehe zu Fuß in tieffer Demut deinem Braͤutigam entgegen/ ſo wird er dich lieb haben/ vnnd mit Freuden auffnemen.
Vngleicher Weg/ vngleiches ende.
Weg zu Chriſto iſt Demut.
Geneſ. 24.
Boͤſe Fruͤchte der eigenẽ Liebe.
Gehe aus/ aus deinem Vaterlande/ vnd auß deines Vaters Hauſe/ ſprach Gott zu Abraham/ in ein Land/ dz ich dir zeigen weꝛde/ gehe du auß/ auß dem Luſthauſe deiner eigenen Liebe/ vnd deines eigenen Willens.
Die eigene Liebe machet verkerte vrtheil/ vertunckelt die Vernunfft/ verfinſtert den Verſtand/ verfuͤhret den willen/ beſlecket das Gewiſſen/ vñ ſchleuſt zu die Pforte des Le bens/ ſie erkennet Gott nicht vnnd den Neheſtẽ/ vertreiber alle Tugend/ trachtet nach Ehre/ Reichthumb vnd Wolluſt/ liebet die Welt mehr denn den Himmel.
Wer alſo ſein Leben liebet/ der wirds verlieren/ Joh. 12. wers aber verleuret/ dz iſt/ ſeiner eigenẽ Liebe abſaget/ der wirds zum ewigen Leben erhaltẽ/ eigene vnordentliche Lieb iſt eine Wurtzel der Vnbußfertigkeit/ vñ ewigen Verderbens.
Deñ die ſo mit eigener Lieb vnd Ehr beſeſſẽ/ ſind one Demut vñ erkentnis der Suͤnde/ darumb ſie keine vergebung jhrer Sunde je erlanget/ wiewol ſie dieſelbige mit Trenẽ geſuchet.
Denn ſie haben ſich mehr bekuͤmmert/ vnd leide getragen vmb jren eigenen Schaden/ denn das ſie Gott hetten beleidiget.
Non fuerunt lacrimæ offenſi Dei, ſed proprii damni.
Gen. 12.
Beſchrei bung der eigenen vnordentlichẽ liebe.
Sein Leben liebẽ iſt ſein Leben verlie. ren.
Eigene Liebe machetfalſche Buſſe vñfalſche Threnen.
Matt. 13. ſtehet.
Das Himmelreich iſt gleich einer Perle/ vmb welcher willẽ ein Kauffman alles verkauffte/ vnnd kauffte dieſelbige Perlen/ das iſt/ Es mus ein Menſch in ſeinem Hertzen alles verlaſſen/ vnd ſich ſelbſt/ wil er die edle Perlen haben/ das iſt/ Gott ſelbſt/ vnd das ewige Leben.
Sihe deinen Herrn Chriſtum an/ der iſt vom Himmel kommen/ nicht daß er ſich ſelbſt ſuchte/ liebete/ jm ſelbſt nuͤtzete/ ſondern dir/ warumb ſucheſtu auch nicht den allein/ der ſein ſelbſt vergeſſen hat/ vnd ſich ſelbſt fuͤr dich gegeben?
Die jrrdiſche Perle mus verlaſſen ſeyn wiltu die himliſche Perle haben.
Das iſt eine rechtſchaffene Braut/ die ſonſt niemand gefallen wil denn jhrem Braͤutigam/ warumb wiltu der Welt gefallẽ/ ſo du doch Chriſti Braut biſt?
Die Seele iſt eine reine Braut Chriſti/ die ſonſt nichts liebet in der Welt denn Chriſtum.
Derwegẽ muſtu alles/ was in der welt iſt/ gering achten/ vnd in deinem Hertzen verſchmehen/ auff das du wirdig werdeſt von Chriſto deinem Braͤutigam geliebet zu werden/ Die Liebe/ die nicht Chriſtum allein liebet/ vnd meynet in allen Dingen/ die iſt eine Ehebrecherin/ vnd nit eine reine Jungfraw/ Die Liebe der Chriſten ſoll eine Jungfraw ſeyn.
Welche Seele eine Braut Chriſti iſt vnd eine Jungfraw.
Levit. 20.
Es iſt im Geſetz Meſis geboten/ daß die Prieſter ſollen Jungfrawẽ nemen?
Chriſtus iſt der rechte Hohepriſter/ der wil eine Seele habẽ/ die eine Jungfraw iſt/ die ſonſten nichts mehr lieb hat/ in der welt/ denn jhn allein/ Ja auch ſich ſelbſt nicht/ darumb der Herr ſpricht: wer zu mir koͤmpt/ vnd haſſet nicht ſich ſelber/ darzu ſein eigen Leben/ der kan mein Juͤnger nicht ſeyn.
Warumb ſich ſelbſt haſſen.
Luc. 14.
Mercket nun/ was heiſſet ſich ſelbſt haſſen:
Wir tragen den alten Menſchen am Halſe/ vnd ſind ſelbſt der alte Menſch/ des Art vnd Natur iſt nichts anders denn ſuͤndigen/ ſich ſelbſt lieben/ ſein eigen Ehre vnd Nutz ſuchen/ dem Fleiſch ſeine Luſt buͤſſen/ denn Fleiſch vnd Blut leſt ſeine Vnart nicht/ Es liebet ſich ſelbſt/ ehret ſich ſelbſt/ ruͤhmet ſich ſelbſt/ ſuchet ſich ſelbſt in allen dingen/ leſt ſich bald er zuͤrnen/ iſt neidiſch/ feindſelig/ rachgierig.
Dis alles thuſtu ſelbſt/ Ja du biſt bis alles ſelbſt/ vnd es koͤmpt aus deinem eigen Hertzẽ/ vnd iſt dein eigen Leben/ das Leben des alten Menſchen.
Darumb muſtu dich ſelbſt haſſen/ vñ dein eigen Leben/ wiltu Chriſti Juͤnger ſeyn.
Wer ſich ſelbſt liebet/ der liebet ſeine eigene vntugend/ ſeine Hoffart/ Geitz/ Zorn/ Haß/ Neid/ ſeine Luͤgen/ Falſchheit/ Vngerechtigkeit/ ſeine boͤſe Luͤſte.
Dieſe Dinge muſtu nicht lieben/ entſchuͤldigen/ beſchoͤnen/ ſondern du muſt ſie haſſen/ jhnen abſagen vnd abſterben/ wiltu ein Chriſt ſeyn/ etc.
Was da heiſſet ſich ſelbſt vnd ſein eigen Leben haſ ſen.
Was da heiſſet ſich ſelbſt lieben.
Das XV. Capittel.
In einem wahren Chriſten muß der alte Menſch taͤglich ſterben/ vnd der newe Menſch taͤglich ernewert werden/ vnnd was da heiſſe ſich ſelbſt verleugnen/ was auch das rechte Creutz der Chriſten ſey.
Luc. 9. Wer mein Juͤnger ſeyn will/ der verleugne ſich ſelbſt/ vnd neme ſein Creutz auff ſich/ vnd folge mir nach.
VOm alten vñ newen Menſchen ſpricht S. Paulus zun Epheſ. am 4.
So leget nun võ euch ab/ nach dem vorigen Wandel den alten Menſchen/ der durch Luͤſte in jrrthumb ſich verderbet.
Ernewert euch aber im Geiſte ewers Gemuͤts/ vnd zeiget den newen Menſchen an/ der nach Gott gebildet iſt in rechtſaffener Gerechtigkeit vnd Heiligkeit.
1. Corinth. 6. aber ſetzet er Vrſach: jhr ſeyd nicht ewer ſelbeſt/ Denn jhr ſeyd thewer erkaufft.
Darumb preiſet Gott an ewrem Leibe vñ an ewrem Geiſt/ welche ſind Gotts.
Was der alte mẽſch ſey.
Nun iſt aber der alte Menſch nichts denn Hoffart/ Geitz/ Wolluſt des Fleiſches/ Vngerechtigkeit/ Zorn/ Feindſchafft/ Haß/ Neid/ ꝛc. dieſe ding alle muͤſſen in einem wahren Chriſten ſterben/ ſoll der newe Menſch herfuͤr kommen/ vnd taͤglich ernewert werdẽ.
Wenn nun dieſer alter Menſch ſtirbet ſo wird dagegen der newe Menſch lebendig/ als/ ſo die Hoffart in dir ſtirbet/ ſo wird dagegen die Demut durch den Geiſt Gottes erwecket/ ſo der Zorn ſtirbet/ ſo wird dagegen die Sanfftmut gepflantzet/ ſo der Geitz ſtirbet/ ſo wird dagegen das Vertrawen auff Gott in dir vermehret/ ſo die Weltliebe in dir ſtirbet/ ſo wird dagegen Gottes Liebe auffgerichtet/ Das iſt nun der newe inwendige Menſch mit ſeinen Gliedern/ Es ſind Fruͤchte des heiligen Geiſtes/ Es iſt der lebendige thaͤtige Glaube/ es iſt Chriſtus in vns/ vnd ſein Edles Leben/ Es iſt der newe Gehorſam/ das newe Gebot Chriſti/ Es iſt die Frucht der newẽ Geburt in vns/ in welcher du leben muſt/ wiltu ein Kind Gottes ſein.
Denn die in der newen Geburt leben/ die ſind allein Gottes Kinder.
Was der new mẽſch ſey.
Warumb ein mẽſch ſich ſelbſt verleugnẽ mus/ vnd was dz ſey
Daher kompts nun/ daß ein Menſch ſich ſelbſt verleugnen muß/ das iſt/ ſich ſelbſt verzeihen ſeiner Ehre/ ſeines willens/ ſeiner eigenen Liebe vnnd wolgefallen/ ſeines eigenen Nutzes vñ Lobes/ vnd was deſſen mehr iſt/ Ja ſich ſelbſt verzeihen ſeines Rechts/ vnd ſich aller Ding vnwirdig achten/ auch ſeines Lebens.
Deñ ein warer Chriſt/ in dem die Demut Chriſti iſt/ erkennet wol/ dz ein Menſch zu keinen Dinge ſo von oben her ruͤret/ recht hat/ ſintemal er es alles aus Gnaden hat.
Darumb brauchet er alles mit furcht vnnd zittern/ als ein frenbdes Gut zur Notturfft/ vnnd nit zur Wolluͤſt/ nicht zu ſeinem eigenen Nutz/ Lob vnd Ehre.
Alles in Furcht zu gebrauchen.
Zum Exempel laſt vns gegen einander alten einen rechten wahren Chriſtender ſich ſelbſt verleugnet/ vñ einen falſchen Chriſten/ der mit eigener vnordentlicher Liebe beſeſſen iſt.
Wenn ein ſolcher verachtet wird/ ſo thut jhm die Venchtung ſehr wehe/ wird zornig/ vngeuͤltig/ fluchet/ leſtert wieder/ will ſich ſelbſt rechnen mit worten vnd wercken/ as darff er wol einen Eyd ſchweren/ das iſt der alte Menſch/ der iſt ein ſolche Toͤlpel/ zuͤrnet leicht/ iſt feindſelig vnd rachgierig:
Dargegen der ſich ſelbſt erleugnet/ iſt ſanfftmuͤtig/ geduͤltig verzeihet ſich aller Rache/ achtet ſichwirdig vnd ſchuͤldig alles zu leiden/ das heiſt ſich ſelbſt verleugnen.
Vergleichung eines fleiſch lichen vñ geiſtlichẽ Menſchẽ.
In ſolcher hohen Gedult/ Sanfftmut vnd Demut iſt der Herr Chriſtus dir vorgegangen/ Er hat ſich ſelbſt verleugnet/ da er ſprach Matth.
20. Des Menſchen Sohn iſt nicht kommen/ daß er jhm dienen laſſe/ Item/ Ich bin mittẽ vnter euch wie ein Diener.
Des Menſchẽ Sohn hat nicht ſo viel/ da er ſein Haupt hinlege.
Ich bin ein Wurm vnd kein Menſch.
Alſo verleugnet ſich Dauid ſelbſt/ als jhm Simei fluchet/ vnd ſprach:
Der Herr hats jhn geheiſſen/ als wolte er ſprechen: Du biſt fuͤr Gott ein armer Wurm/ vnd wert/ daß du alles leideſt.
Alſo die lieben Heiligen vnd Propheten haben ſich ſelbſt verleugnet/ ſich vnwirdig geachtet alles/ wz einem Menſchen zu gut geſchehẽ mag.
Darum̃ haben ſie alles geduldet/ hat jhnen jemand gefluchet/ ſie haben jhn dafuͤr geſegnet/ hat ſie jemand verfolget/ ſie haben Gott dafuͤr gedancket/ hat ſie jemand getoͤdtet/ ſie haben fuͤr jn gebeten/ vnd ſind alſo durch viel Truͤbſall ins Reich GOttes eingegangen.
Chriſtus ſich ſelbſt verleugnet.
Matt. 20. Luc. 22. Luc. 9. Pſal. 22.
Heiligen vnd Propheten ha ben ſich ſelbeſt verleugnet.
Rom. 14.
Was heiſſe ſich ſelbſt verleugnẽ
Sihe das heiſt ſich ſelbſt verleugnen/ ſich nicht werth achten alles was jhm moͤchte zu gut vnd liebe geſchehen/ vnd hinwieder ſich wol wirdig halten alles des/ das jhm zu leide geſchicht.
Dis verleugnen iſt nun das Creutz Chriſti/ das wir auff vns nemen ſollẽ/ wie der Herꝛ ſpricht:
Wer mein Juͤnger ſein wil/ der verleugne ſich ſelbſt/ vnd neme ſein Creutz auff ſich vnd folge mir nach.
Dz iſt dem Fleiſch ein bitter Creutz/ denn es wolte lieber ſicher/ frey/ ruchlos nach ſeinẽ eigenẽ Luͤſtẽ leben/ denn das es ſolte leben in der Demut/ Sanfftmut vnd Gedult Chriſti/ vnd das Leben Chriſti an ſich nemen.
Denn diß Leben Chriſti iſt dem Fleiſch ein bitter Creutz/ ja es iſt ſein Tod/ deñ der alte Menſch muß ſterben.
Luc. 9.
Creutz Chriſti.
New Lebẽ iſt des alten Menſchen Tod.
Alles was dem Menſchen von Adã angeborẽ iſt/ das muß in einem rechtẽ Chriſten ſterben/ Denn weñ man wil die Demot Chriſti an ſich nemen/ ſo muß die Hoffart ſterben/ wil man die Armut Chriſti an ſich nemen/ ſo muß der Geitz ſterben/ wil man die ſchmach Chriſti tragen/ ſo muß die Ehrſucht ſterben/ wenn man die Sanfftmut Chriſti an ſich nemen will/ ſo muß die Rachgier ſterben/ wil man die Gedult Chriſti an ſich nemen/ ſo muß der Zorn ſterben.
Corruptio veteris eſt renovatio noui hominis.
Des alten Menſchen Verweſung iſt des newen Menſchen Leben.
Sihe diß alles heiſt ſich ſelbſt verleugnen/ ſein Creutz auff ſich nemen vñ Chriſto folgen/ vnd diß alles vmb keines Verdienſtes/ Lohns/ Nutzes/ Ruhmes vnnd Ehre willen/ ſondern allein vmb der Liebe Chriſti willen/ weil ers gethan hat/ weil diß ſein edles Leben iſt/ vnd weil er vns jhm zu folgen befohlen hat.
Denn das iſt die Bildnis Gottes in Chriſto/ vñ in vns/ welche des Menſchen hoͤchſte Ehre iſt/ daran ſich ein Menſch billich ſoll gnuͤgen laſſen/ vnd zum embſigſten darnach ſtreben.
Das Bilde Gottes des Menſchẽ hoͤchſte Ehre.
Vnd was iſts/ daß ein Menſch ſo ſehr nach Ehren in dieſer Welt ſtrebet/ da er doch dadurch fuͤr Gott nit beſſer wird denn andere Leute?
Das bezeuget die Stunde vnſer Geburt/ vnnd die Stunde des Todes.
Der allergroͤſſeſte in der Welt hat einen Leib von Fleiſch vnnd Blut als der geringſte Menſch.
Alſo iſt kein Menſch vmb eines Haars breit beſſer denn der ander.
Einer wird geboren wie der ander/ einer ſtirbet wie der ander/ noch plaget vns die Ehrſucht alſo/ das machet alles die eigene Liebe/ die verboten iſt/ weil wirs ſelbſt haſſen ſollen.
Nun iſt das gewiß/ Wer ſich ſelber alſo liebet/ das iſt/ jhm ſelber wolgefellt/ Hoffart treibet vnd ſtoltzieret/ Ruhm vnd Ehre ſuchet/ der wendet ſeine Seele von Gott vnnd Chriſto ab auff ſich ſelbſt/ vnd auff die Welt.
Da koͤmpt nun Chriſtus vnd ſpricht:
Wiltu ſelig werdẽ/ ſo muſtu dich ſelbſt haſſen/ vnd verleugnen/ vnd dich nicht ſo lieb haben/ oder du wirſt deine Seele verlieren.
Das will nun der alte Adam nicht thun/ ſondern will immer etwas in der Welt ſeyn.
Kein men ſche beſſer denn der ander.
Eigene lie be iſt verbotẽ/ weil wir vns ſelbſt haſſen ſollen.
Wer ſich ſelbſt liebet/ verlert ſich ſelbſt.
Ach wie wenig ſind jr/ die dieſe Adamiſche Vnart in jhnen erkennen/ vnd derſelbigen widerſtreben/ vnd weil vns dieſelbe angeboren/ vnd mit vns geboren wird/ ſo muͤſſen wir auch derſelbigẽ abſterben/ Ach wie wenig ſind jhr/ die dieſes thun/ Alles was vns von Adam angeboren wird/ das muß in Chriſto ſterben.
In der Demut Chriſti ſtirbel vnſere Hoffart/ In der Armut Chriſti ſtirbt vnſer Geitz/ In dem bittern Leiden Chriſti ſtirbt vnſer Wolluſt/ In der Schmach Chriſti ſtirbt vnſer Ehre/ In der Gedult Chriſti ſtirbt vnſer Zorn.
Chriſtus vnſer verderbten Natur Artzney.
Wer der Welt abſterbet/ den erfrewet Gott
Wer nun jhm ſelber erſt alſo abſtirbet/ der kã auch darnach leicht der welt abſterben/ vnd dieſelbige mit all jhrem Reichthumb vñ Herrligkeit verſchmehen/ alſo/ daß er keiner weltlichen Ehr/ Reichthumb vnd Wolluſt begeret/ ſondern ſein Ehr/ Reichthumb vnd Wolluſt allein an Gott hat/ Gott iſt ſeine Ehre/ Reichthum vnd Wolluſt/ der iſt ein rechter Gaſt vñ Frembdling in dieſer Welt/ er iſt Gottes Gaſt/ vñ Gott wird jhm bald das froͤliche Jubeljahr in ſeinem Hertzen anrichten/ vnnd jhn voller geiſtlicher Freude machen/ vnnd denn dort das Iubilæum æternum, das ewige Jubeljahr mit jhm halten/ etc.
Das XVI. Capittel.
In einem wahren Chriſten muß allezeit ſeyn dẽr Streit des Geiſtes vnd Fleiſches.
Ro. 7.
Ich ſehe ein ander Geſetz in meinen Gliedern/ dz da wider ſtrebet dem Geſetz in meinem Gemuͤte.
IN einem jeden wahren Chriſtẽ ſind zweyerley Menſchen/ ein innerlicher vnd euſſerlicher/ 2. Cor. 4.
Dieſe zwey ſind wol bey einander/ aber wider einander/ alſo/ daß das Leben des einen des andern Tod iſt.
Lebet vñ herrſchet der euſſerliche Mẽſch/ ſo ſtirbt der innerliche/ Lebet der innere Menſch/ ſo muß der euſſerliche ſterbẽ/ wie S. Paulus 2 Cor. 4. ſagt:
Ob vnſer euſſerliche Menſch verweſet/ ſo wird doch der innere taͤglich ernewert.
Zweterley Menſchẽ in vns/ die wider einander ſein
Dieſe beyde nennet S. Paulus zun Roͤmern am 7. das Geſetz ſeines Gemuͤts/ vnd das Geſetz ſeiner Glieder.
Vnd zum Galatern am 5. nennet er dieſe zwey:
Geiſt vnnd Fleiſch.
Das Fleiſch geluͤſtet wieder den Geiſt/ vnd den Geiſt wieder das Fleiſch.
Geiſtlicher vnnd fleiſchlicher mẽſch Rom. 8.
Vberwindet nun der Geiſt/ ſo lebet der Menſch in Chriſto vnd in Gott/ vnd wird geiſtlich genant/ vnd lebet in der newen Geburt: Vberwindet aber das Fleiſch/ ſo lebet der Menſch im Teuffel/ in der alten Geburt/ vñ gehoͤret nicht ins Reich Gottes/ vnd wird fleiſchlich genant: Fleiſchlich aber geſinnet ſeyn iſt der Todt.
Darumb von dem/ der die Herrſchafft im Menſchen behelt/ hat der Menſch ſeinen Namen in der Schrifft/ daß er fleiſchlich oder geiſtlich heiſſet.
Wenn einer nun in dieſem Kampff vberwindet die boͤſen Luͤſte/ das iſt/ die Staͤrcke des Geiſtes des innern Menſchen:
Wo aber nit/ ſo iſts des Glaubens vnd Geiſtes Schwachheit/ Deñ Glaube vnd Geiſt eins/ wie geſchrieben ſtehet/ 2. Corinth. 4.
Weil wir den Geiſt des Glaubens haben/ ſo reden wir auch.
Glaube vñ Geiſt eins.
Es iſt der viel ſtaͤrcker/ der ſich ſelbſt vberwindet/ vnd ſeine boͤſe Luͤſte/ denn der die Feinde vberwindet/ wie Prov. am 16. geſchrieben iſt:
Ein geduͤltiger iſt beſſer denn ein ſtarcker/ vnd der ſeines Muts ein Herr/ iſt beſſer denn der Staͤdte gewinnet:
Wiltu nun einen groſſen Sieg haben/ ſo vberwinde dich ſelbſt/ deinen Zorn/ Hoffart/ Geitz vnd boͤſe Luſt/ ſo haſtu das Reich des Sathans vberwunden/ deñ in dieſen Dingen allen hat der Sathan ſein Reich.
Es ſind wol viel Kriegsleute/ ſo haben helffen Staͤdte gewinnẽ/ aber ſich ſelbſt haben ſie nie vberwunden.
Groͤſter Sieg ſich ſelbſtvber winden.
Was da heiſſe das Reich des Sathans vberwinden.
Hangſtu dem Fleiſch allzu ſehr nach/ ſo toͤdteſtu die Seele.
Nun aber iſts beſſer/ dz die Seele vberwinde/ auf das auch der Leib mit erhalten werde/ denn daß der Leib vberwinde/ vnd Leib vnd Seele verloren werde.
Vnd allhie heiſts/ Wer ſein Leben lieb hat/ der wirds verlieren/ vnd wer ſein Leben in dieſer Welt haſſet/ der wirds zum ewigen Leben erhalten/ Joh. 12.
Sieg der Seelen iſt Erhaltung des gantzen Menſchen
Nun iſt es wol ein ſchwerer Kampff/ aber er gebieret einen herrlichen Sieg/ vñ erwirbet eine ſchoͤne Krone.
Sey getrew biß in den Tod/ ſo wil ich dir die Krone des Lebens gebẽ/ Apoc. 2. Item/ Vnſer Glaube iſt der Sieg/ der die Welt vberwindet.
Die Welt aber iſt in deinem Hertzen.
Vberwinde dich ſelbſt/ ſo haſtu die Welt vberwunden.
1. Joh. 5 Was heiſſet die welt vberwidnen.
Nun moͤchte einer ſagen:
Wie ſoll ich jhm denn thun/ wenn mich die ſuͤnde bißweilen wider meinen Willen vberwindet/ ſol ich darumb verdampt/ oder kein Kind Gottes ſeyn/ wie S. Johannes ſaget:
Wer Suͤnde thut/ iſt vom Teuffel?
Antwort: wenn du den Streit des Geiſtes wider das Fleiſch in dir befindeſt/ vnd thuſt offt/ das du nit wilt/ wie S. Paulus ſpricht/ ſo iſts eine Anzeigung eines glaͤubigen Hertzens/ das der Glaube vnnd Geiſt wider das Fleiſch kaͤmpffet/ Denn Sanct Paulus lehret vns mit ſeinem eigenen Exempel/ daß ſolcher Streit in den Frommen vnd Gleubigen ſey/ da er ſpricht Rom. 7.
Er fuͤhle ein ander Geſetz in ſeinen Gliedern/ dz widerſtrebe dem Geſetz ſeines Gemuͤts/ dz iſt/ dem newen inwendigen Menſchẽ/ vñ neme jhn gefangen in der Suͤnde Geſetz/ dz er thue/ was er nicht wolle.
Das wollẽ habe er wol/ aber das vollbringen nit.
Das Gute/ das er wolle/ das thue er nicht/ vnd dz Boͤſe/ das er nicht wolle/ das thue er/ vnd klaget daruͤber:
Ich elender Menſch/ wer wil mich erloͤſen von dem Leibe des Todes/ das iſt/ von dem Leibe/ darinn Suͤnde vnnd Tod ſticket/ die mich ſo plagen.
Iſt eben dz/ das der Herr ſpricht:
Der Geiſt iſt willig/ aber das Fleiſch iſt ſchwach.
1. Joh. 3.
Kampff des Glaubens.
Marc. 14.
So lang nun dieſer Streit im Menſchen weret/ ſo lang herrſchet die ſuͤnde nit im Menſchen.
Deñ wider welchen man jmmer ſtreitet/ der kan nicht herrſchen.
Vnd weil ſie im Menſchen nit herrſchet/ weil der Geiſt wider die ſuͤnde ſtreitet/ ſo verdampt ſie auch den Menſchen nicht.
Denn ob wol alle Heiligen Suͤnde haben/ wie S. Paulus ſpricht:
Ich weiß daß in meinem Fleiſch nichts gutes wohnet/ vnnd S. Johannes:
So wir ſagen/ wir haben keine Suͤnde/ ſo betriegẽ wir vns ſelbſt.
So verdampt doch die einwonende Suͤnde nicht/ ſondern die herrſchende Suͤnde.
Vnd weil der Menſch wider die Suͤnde ſtreitet/ vnd nicht darein bewilliget/ ſo wird jhm die Suͤnde nicht zugerechnet/ wie S. Paulus zun Roͤmern am 8. ſpricht:
Es iſt nichts verdamliches an denen/ die in Chriſto Jeſu ſind/ die nit nach dem Fleiſch/ ſondern nach dem Geiſt leben/ das iſt/ die das Fleiſch nicht herſchen laſſen.
In denen aber ſolcher Streit nicht iſt/ die ſolchen Streit nicht fuͤhlen/ die ſind nicht Renati, die habẽ herrſchende Suͤnde/ ſind vberwunden/ ſind Knechte der Suͤnde vnd des Sathans/ vñ ſind verdampt/ ſo lang ſie die Suͤnde in jhnen herrſchẽ laſſen.
Ein wonende ſunde verdampt nit ſondern die herrſchende Suͤnde.
1. Joh. 1.
Herrſchen de Suͤnde verdamliche ſuͤnde.
Schoͤner Typus.
Dieſes hat vns Gott durch den Typum der Cananiter fuͤrgebildet/ ſo un gelobten Lande wonen/ aber nicht herrſchen dorfften.
Gott leſt die Cananiter vnter Iſrael wonen/ Joſuæ 13. 15.
Aber ſie ſolten nicht herrſchẽ/ ſondern Iſrael ſolte Herr ſeyn/ vnd nicht die vberbliebenen Cananiter: Alſo bleiben viel Suͤnde vbrig in dem Heiligen/ aber ſie ſollen nicht herſchen.
Der newe Mẽſch der Iſrael heiſſet/ Gottes Kaͤmpffer/ der ſol herſchen/ der alte Menſch ſol gedempffet werden.
Das beweiſet/ ſtercket vnd erhelt den newen Menſchen/ daß er einen ſtetigen Kampff fuͤhret wider den alten Menſchen.
Der Sieg vnd Staͤrcke des Geiſiet beweiſet einen rechten Iſraeliter/ einen newen Menſchen/ Militia probat Chriſtianum:
Terra Canaan bellando occupatur, & retinetur.
Bekoͤmmet aber bißweilen der Cananeus, Vnnd das Fleiſch das Dominium vnd Herrſchafft/ ſo muß Iſrael vñ der newe Menſch nicht lang vnterligen/ vnd die Suͤnde vñ den Cananæum nicht lange herrſchen laſſen/ ſondern er muß ſich durch die Gnade Gottes wieder ſtaͤrcken in Chriſto/ durch wahre Buſſe/ vnnd Vergebung der Suͤnde wieder aufferſtehen/ vñ den rechtẽ Joſuam/ den Fuͤrſtẽ des Volcks anruffen/ das er jhn ſtercke/ vnd in jhm ſiege/ ſo iſt der vorige Fall zugedecket/ vergeſſen vñ vergebẽ/ vñ iſt der Menſch wieder ernewert zum Lebẽ/ vñ in Chrißum verſetzet.
Vnd ob du gleich noch viel Schwachheit des Fleiſches fuͤhleſt/ vnd nicht alles thun kanſt/ wie du gern wolteſt/ ſo wird dir als einem buß fertigen Menſchen der Verdienſt Chriſti zugerechnet/ vnd mit ſeinem vollkommenem Gehorſam deine Suͤnde zugedecket.
Vñ alſo hat in ſolcher taͤglicher Buſſe/ wenn man von Suͤnden wider auffſtehet/ die imputatio meriti, die Zurechnung des Verdienſtes Chriſti allezeit raum vnd ſtat.
Denn daß jhm ein gotloſer vnbußfertiger Menſch/ der die Suͤnde weidlich in jhm herrſchen leſt/ vnd dem Fleiſch ſeine Luſt weidlich buͤſſet/ das Verdienſt Chriſti wolte zurechnen/ iſt vmbſonſt vnnd vergeblich, Denn was ſolte dem Chriſti Blut nuͤtzen/ der daſſelbige mit Fuͤſſen trit/ ꝛc.
Zurechnung des Verdienſtes Chriſti hat allein bey den busfertigẽſtat
Das XVII. Capittel.
Daß der Chriſten Erbe vnd Guͤter nit in dieſer Welt ſeyn/ darumb ſie des zeitlichen/ als Fremblinge gebrauchen ſollen.
1. Timoth. 6.
Wir haben nichts in die Welt bracht/ darumb offenbar iſt/ wir werden auch nichts hinaus bringen.
Wenn wir aber Narung vnd Kleider haben/ ſo laſt vns begnuͤgen.
ALles was Gott geſchaffen/ vnnd dem Menſchen gegeben an zeitlichen Guͤtern/ das iſt von Gott nur zur Leibes Notturfft geſchaffen/ darzu wirs auch allein gebrauchen ſollen/ vnd alles von GOtt nemen mit Danckſagung/ mit Furcht vñ Zittern/ Iſt etwas vberley/ Gold vnd Silber/ Speiſe vnd Tranck/ Kleidung/ etc.
So iſts alles dem Menſchẽ zur Proba fuͤrgeſtellet/ wie er ſich darmit erzeigen vñ damit vmbgehen wil/ ob er Gott wolle anhangen/ vñ allein auff die vnſichtbaren himliſchen Guͤter ſehen/ vnd ſich in Gott erfrewen/ oder ob er võ Gott abfallen/ vnnd ſich in die zeitliche Luͤſte vnd jrrdiſche Welt begeben/ das jrrdiſche Paradeiß mehr lieben/ denn das himliſche.
Alles mit Furcht zu gebrauchẽ zur Notturfft.
Reichthumb iſt eine Prob des Menſchen.
Darumb hat GOtt den Menſchen der zeitlichen Ding halben in eine freye Wahl geſetzet/ vnd probirt jhn durch Reichthumb/ durch hohe Gabẽ/ durch Ehre vnd Gunſt/ wie feſt er an GOtt halten wolle/ ob er ſich auch dadurch von GOtt wolle laſſen abwenden/ ob er in Gott/ oder auſſer Gott/ mit Gott oder wider GOTT leben wolle/ vnnd als dann nach ſeiner eigenen Wahl gerichtet wuͤrde/ vnd keine Entſchuͤldigung hette/ wie Moſes ſpricht/ Deuter. 30. Sihe ich neme heute Himmel vnd Erden zu Zeugen/ daß ich euch fuͤrgelegt habe den Segen vnd Fluch/ das Leben vnd Tod/ daß jhr das Leben erwehlen ſollet/ den Segen vberkommẽ.
Menſch hat keme entſchuͤldi gung/ Es iſt jhm leben vnnd Tod fuͤrge legt.
Darumb ſtehen alle Dinge in dieſer Welt fuͤr vnſern Augen/ nicht vmb Wolluſt vnd ergetzung willen/ ſondern als ein fuͤrgeſtalte Proba/ daran wir vns leicht vergreiffen koͤnnen/ wo wir das hoͤchſte Gut fahren laſſen.
Denn das alles iſt der verbotene Baum mit ſeinen Fruͤchten/ dauon wir nicht eſſen ſollen/ das iſt/ vns nicht geluͤſten laſſen dieſe Welt/ alſo/ daß wir vnſers Hertzen Luſt vnd Freude daran haben/ wie denn jetzo die gantze Welt thut/ die jre Wolluſt in Zeitlichen ſuchet zu Ergetzung jhres Fleiſches mit koͤſtlicher Speiſe vñ Tranck/ koͤſtlicher Kleidung vnd anderer irrdiſcher Freude/ welches die meiſten Leute von GOTT abwendet.
Vberfluß iſt nit zur Wolluſt zu gebrau chen/ ſondern als eine Proba der Gottes furcht.
Dagegen die Chriſten ſollen gedencken/ daß ſie hier Pilgram vnd Gottes Gaͤſte ſeyn/ Darumb ſie nur ſollen zur Notturfft/ vnd nicht zur Wolluſt des zeitlichen gebrauchen/ Gott ſoll allein vnſer Luſt vnd Freude ſeyn/ vnd nicht die Welt.
Iſts anders/ ſo thun wir Suͤnde/ vnd eſſen taͤglich mit der Eva von dem verbotenen Baum durch die boͤſe Luͤſten.
Chriſten haben jhre Luſt nicht an der irrdiſchen Speiſe/ ſondern jre inwendige Augen ſind gerichtet auf die ewige Speiſe/ Chriſten prangen nicht mit den irrdiſchen Kleidern/ ſondern ſehnen ſich nach der hunliſchen Kleidung der Klarheit Gottes vnd der verklerter Leiber.
In dieſer Welt iſt alles den Chriſten ein Creutz/ eine Verſuchung/ eine Anreitzung zum boͤſen/ eine Gifft vnd Galle.
Denn was ein Menſch mit luſt anruͤret vnd brauchet zur ergetzung des Fleiſches/ one Furcht Gottes/ das iſt der Seelen eine Gifft/ obs gleich dem Leibe eine Artzeney vnd gut zu ſeyn ſcheinet.
Aber niemand wil den verbotenen Baum mit ſeinen Fruͤchten kennen/ noch kennen lernen/ Jederman greiffet mit groſſer Begierde nach der verbotenen Luſt des Fleiſches/ Dz iſt der verbotene Baum.
Ein chriſt hat ſeine luſt nicht anderweit
Boͤſe luſt iſt der verbotene Baum.
Alles was in der Welt iſt/ iſt den Chriſten ein Creutz.
Wer nun ein rechter wahrer Chriſt iſt/ ď brauchet alles mit Furcht/ als ein Gaſt/ vnd ſiehet ſich wol fuͤr/ daß er Gott als den oberſten Haußvater mit Eſſen vnd Trincken/ mit Kleidern vnd Wonungen/ oder mit dem Gebrauch zeitlicher Dinge nicht erzuͤrne/ vnnd ſeine Mitgaͤſte beleidige/ huͤtet ſich fuͤr dem Mißbrauch/ vnd ſihet immer mit dem Glauben ins ewige zuͤkuͤnfftige vnd vnſichtbare Weſen/ da die rechte Guͤter ſeyn.
Denn was hilffts dem Leibe/ wenn er lange ſeine Wolluſt in dieſer Welt gepflogen/ darnach freſſen jn die Wuͤrme?
Gedencket an dem heiligẽ Job/ da er ſprach:
Ich bin nackent von meiner Mutter Leibe kommen/ nackent muß ich dauon.
Wir bringen nichts mit denn einen nackendẽ/ duͤrfftigen/ ſchwachen vnd bloͤden Leib: Alſo muͤſſen wir wider hinaus in jene Welt/ muͤſſen auch vnſer Leib vñ Leben hinter vns laſſen/ koͤnnens nicht mitnemen.
Einchriſt brauchet alles mit Furcht.
Job 1.
Was wir nun von der Stunde der Geburt an biß in die Stunde des Todes in dieſer Welt empfangen haben/ an Speiſe/ Tranck/ Kleidung vnnd Wonung/ iſt alles panis miſericordiæ & doloris geweſen/ vnd die bloſſe Notturfft des Leibes/ muͤſſen alles dahinden laſſen in der Stunde des Todes/ vnnd aͤrmer von hinden ſcheiden denn wir herein kommen.
Denn ein Menſch ſtirbet aͤrmer denn er geboren wird.
Wenn er in die Welt koͤmpt/ bringet er ja noch Leib vnd Leben mit/ vnd iſt alſo bald ſeine Decke/ Speiſe vnd Wonung da/ aber wenn er ſtirbt/ muß er nicht allein das laſſen/ ſondern ſein Leib vnd Leben darzu.
Wer iſt nun aͤrmer wenn er ſtirbet deñ der Menſch?
Iſt er aber nicht Reich in Gott/ wie koͤnte eine aͤrmere Creatur ſeyn?
Chriſten Brot iſt Chraͤnen Brot.
Im Tode ſind wir alle gleich Reich.
Welt Menſch ein arme Creatur.
Weil wir denn nun Frembdlinge vnd Gaͤſte ſein/ vnd alles Zeitliche weiter nit gehet/ denn zur Erhaltung des toͤdlichen Leibes/ was plagen vnnd beſchweren wir denn doch vnſere arme Seele darmit?
Denn nach dem Tode iſts vns ja nichts mehr nuͤtze.
Sihe/ welche eine Thorheit iſts ſo viel Guͤter fuͤr einen armen toͤdlichen Leib ſamlen/ welche du doch in der welt laſſen muſt.
Weiſtu nicht/ daß ein andere beſſere Welt iſt/ daß ein ander beſſer Leib vnd Leben iſt denn dieſer toͤdtliche Leib vnd elende zeitliche Leben?
Weiſtu nicht/ daß du ein Gaſt vnd Frembdling fuͤr Gott biſt?
Fuͤr mir/ ſpricht der Herr/ fuͤr meinen Augen/ wiewol jhrs nicht gedencket vnd meynet.
Geitz iſt groſſe Thorheit.
Pſal. 59.
Weil denn nun der Herr ſaget:
Wir ſind Gaͤſte vnd Frembdlinge/ ſo muß nothalben anderswo vnſer Vaterland ſeyn.
Das findet ſich/ wenn wir betrachten die Zeit vnd Ewigkeit/ die ſichtbare vnd vnſichtbare welt/ die irrdiſchen vnd himliſchen Wonunge/ das toͤdtliche vnd vntoͤdtliche Weſen/ das vergengliche vnd vnuergengliche/ das zeitliche vnd ewige Weſen.
Wenn wir dieſe Dinge gegen einander halten vnd betrachten/ ſo wird vnſere Seele geleutert/ vnd wir ſehen mit dem Glauben viel Dinge/ die da von allen denen vnerkant bleiben/ die ſolche Betrachtung nicht haben/ die fuͤllen ſich mit irrdiſchem Kot dieſer Welt/ weltzen ſich darinnen/ vertieffen ſich in jhren weltlichen Sorgen/ Geitz vnd Wucher/ die ſind blind an jhren Seelen/ ob ſie wol in zeitlichẽ Dingen noch ſo ſcharffſichtig ſeyn:
Denn ſie meynen/ es ſey kein edler vnd beſſer Freude/ kein edler vnd beſſer Leben vnd Weſen/ denn in dieſer Welt/ die doch den wahren Chriſten nur ein Exilium vnd Jammerthal iſt/ ja eine finſtere Gruben vnnd tieffer Kercker.
Betrachtung des zeitlichen vnd ewigẽ wircket groſſe Weißheit.
Die Welt den Chriſten ein exilium vnd bitter Creutz.
Weltliebe leſt keine himliſche Gedanckẽ zu/ ſondern bleibet bey dem vieht ſchen Verſtande.
Darumb auch die jenige/ die dieſe Welt lieb haben/ vnd jhr Paradiß darinne ſuchen/ die kommen vber den viehiſchen Verſtand nicht/ fahren daruon wie ein Viehe/ Pſalm. 49. ſind blind am innern Menſchen/ habẽ keine himliſche Gedancken/ koͤnnen ſich in Gott nicht erfrewen/ frewen ſich nur in dem Dreck dieſer Welt/ darin iſt jre Ruhe/ wenn ſie das haben/ ſo iſt jhnen wol/ Das ſind rechte Viehmenſchen.
Ach die elenden blinden Leute/ ſie ſitzen im Finſternis vnd Schatten des Todes/ vnd fahren in die ewige Finſternis.
Vnd damit wir ja wol lernen moͤgen/ daß wir Frembdlinge vñ Gaͤſte in dieſer Welt ſeyn/ ſollen wir auff das Exempel Chriſti ſehen/ vnd jhm nachfolgen/ ſeiner Lehr vnd Leben.
Derſelbige iſt vnſer Vorgaͤnger geweſen/ vnſer Exemplar vnd Vorbild/ dem ſollen Chriſten begeren gleichfoͤrmig zu werden.
Sihe die Lehr vnd Leben Chriſti an/ ſihe der war der edelſte Menſch in dieſer Welt/ was war aber ſein Leben?
Nichts anders denn eitel Armut vnd Verſchmehung der weltlichen Ehre/ Luſt vnd Guͤter/ Quæ tria pro trino numine Mundus habet.
Sagt er nicht ſelbſt/ des Menſchen Sohn hat nit ſo viel/ da er ſein Haupt hinlege?
Thriſtus ein Frẽbdling in die ſer Welt.
Matth. 8.
Koͤnig Davidhat ſeme Herr ligkeit vñ freude im Himmel.
Sihe an den David/ wie arm/ verachtet vnd verfolget er war/ ehe er zum Koͤnigreich kam.
Vnd als er Koͤnig ward/ hat er alle ſeine koͤnigliche Ehr vnd Wirde ſo hoch nicht geachtet/ als die Freude des ewigen Lebens/ wie er im 84. Pſalm ſpricht:
Wie lieblich ſind deine Wonung/ Herr Zebaoth.
Meine Seele verlanget vnd ſehnet ſich nach den Vorhoͤfen des Herrn/ Mein Leib vnd Seele frewen ſich in dem lebendigen Gott/ Ein Tag in deinen Vorhoͤfen iſt beſſer denn ſonſt tauſent/ ꝛc.
Ich habe ja Land vnd Leute/ auch eine Koͤnigliche Wonung/ die Burg Sion/ aber es iſt nichts gegen deine liebliche Wonung.
So that auch Job/ da er ſich ſeines Erloͤſers troͤſtete.
Wie die heiligen Apoſtel in Chriſto gelebet.
Sihe an Petrum/ Paulum/ vnd alle Apoſtel/ wie ſie jre Guͤter/ jren Reichthumb nicht in dieſer/ ſondern in der kuͤnfftigen welt geſuchet haben/ wie ſie das edle Leben Chriſti an ſich genommẽ/ gewandelt in ſeiner Liebe/ Sanfftmut/ Demut vñ Gedult/ wie ſie dieſe Welt verſchmehet habẽ/ hat jhn einer geflucht/ ſie haben jhn dafuͤr geſegnet/ hat ſie jemand geſchmehet/ ſie habẽ jm dafuͤr gedãckt/ hat ſie jemand verfolgt/ ſie habẽ Gott dafuͤr gedienet/ hat ſie jemand gegeiſſelt/ ſie habens mit Gedult gelittẽ/ vñ geſagt/ wir muͤſſen durch vil Truͤbſal ins Reich Gottes eingehen/ hat ſie jemand getoͤdtet/ ſie habẽ fuͤr ſie gebeten/ vñ mit jhrem Erloͤſer geſagt/ Vater vergibs jhnen/ rechne jnen dieſe Suͤnde nicht zu.
So gar ſind ſie abgeſtorben dem Zorn/ der Rachgier vnnd Bitterkeit/ dem Ergeitz/ der Hoffart/ der Liebe dieſer Welt/ vñ jhres eigenen Lebens/ vnd haben gelebet in Chriſto/ das iſt/ in ſeiner Liebe/ Sanffmuth/ Gedult vnd Demut.
Die ſind recht in Chriſto lebendig worden im Glauben/ die alſo leben.
Actor. 14.
Die Heiligen der Welt/ vnd jnen ſelbſt abgeſtorben.
Von dieſem edlen Leben Chriſti die Weltkinder nicht viel wiſſen/ denn die in Chriſto nicht leben/ noch wiſſen/ daß in Chriſto ein rechtſchaffen Leben ſey/ Epheſ. 4. die ſind todt in Suͤnden/ in jhrem Zorn/ Haß/ Neid/ Geitz/ Wucher/ Hoffart vnd Rachgier/ vnd ſo lang ein Menſch darinn bleibet/ thut er nimmer Buſſe/ wird nimmermehr in Chriſto lebendig durch den Glanben/ er gebe es auch ſo gut vor als er inuner wolle.
Die wahren Chriſten aber wiſſen/ daß ſie in die Fusſtapffen jhres Erloͤſers tretten muͤſſen/ vñ ſie haben ſein Leben zum Fuͤrbilde/ vnd jhr Buch iſt Chriſtus ſelbſt/ ſie lernen ſeine Lehr vñ Leben von jhm/ da heiſts:
In Chriſto iſt ein rechtſchaffen Leben:
Omnia nos Chriſti vita docere poteſt.
Die ſprechen mit den Apoſteln:
Wir ſehen nicht auff das ſichtbare/ ſondern auff das vnſichtbare.
Denn was ſichtbar iſt/ das iſt zeitlich/ wz aber vnſichtbar/ das iſt ewig.
Item/ Wir haben hie keine bleibende Stadt/ ſondern die zukuͤnfftige ſuchen wir.
Weltkinder todt in Suͤnden.
1. Pet. 2.
Chriſti Le ben iſt dz rechte Buch der Chriſten.
2. Cor. 4.
Hebr. 13.
So wir denn nun Frembdlinge vnd Gaͤſte in dieſer Welt ſeyn/ vñ hie keine bleibende Stadt haben/ ſo muß je darauß folgen/ daß wir nicht vmb dieſer ſichtbaren Welt willen erſchaffẽ ſeyn.
Darum̃ iſt dieſe Welt nicht vnſer rechtes Vaterland vnd Eigenthumb/ wir wiſſen ein beſſers vnd edlers/ vmb welches willen wir lieber ſollen zwo Welt verlieren/ ja Leib vnd Leben/ daß wir jenes behaltẽ moͤchten.
Darumb frewet ſich ein Chriſt dieſes Erkentnis/ daß er reich moͤge in Gott werdẽ/ vnd daß er zum ewigen Lebẽ erſchaffen ſey.
Sihet auch wie elende verblendete Leute die Weltnarren ſind/ welche Thorheit ſie in der Welt begehen/ das ſie jhre edle Seele vmb des zeitlichen willen beſchweren/ ja wol verlieren/ ꝛc.
Der mẽſch nit zu dieſem ſondern zum ewigen Le bẽ erſchaffen.
Das XVIII. Capittel.
Wie hoch Gott erzuͤrnet werde/ wenn man das Zeitliche dem Ewigen vorzeucht Vnd wie/ vnnd warumb wir mit vnſern Hertzen nicht an den Creaturen hangen ſollen.
Num. 11.
Der HERR zuͤnde ein Fewer vnter jhnen an/ das verzehret die cuſſerſten Laͤger.
DIe Kinder Iſrael murretẽ wider Moſen/ vnd ſprachẽ:
Wer wil vns Fleiſch zu eſſen geben?
Wir gedencken an die Fiſche vnd Kuͤr- bis in Egypten.
Kennzeichen eines falſchen vnd wahren Chriſten.
Dadurch werden vns fuͤrgebildet die Leute/ ſo bey dem Evangelio nur weltliche vnd fleiſchliche Dinge ſuchen/ Reichthumb/ Ehre vnd Wolluſt/ vnd mehr Fleis anwendẽ/ wie ſie reich wer den/ denn wie ſie ſelig werden moͤgen/ haben lieber die E hre bey den Menſchen denn die Ehre bey Gott/ ſuchen mehr des Fleiſches Luſt denn das Geiſtes Armſeligkeit vñ Zerſchlagenheit.
Dargegen iſt die Proba eines wahren Chriſten/ das er mehr ſorget fuͤr ſeine Seele denn fuͤr ſeinen Leib/ ſihet auff kuͤnfftige Ehre vnd Herrligkeit mehr denn auff die zeitliche Ehre/ Er ſihet mehr auff das vnſichtbare/ das ewig iſt/ deñ auff das ſichtbare/ ſo vergenglich iſt/ er creutziget vnd toͤdtet ſein Fleiſch/ auff das der Geiſt lebe.
Joh. 12.
Vnd in ſumma/ das iſt das gantze Chriſtenthumb/ Chriſto vnſerm Herren nachfolgẽ.
Summa religionis eſt imitari eum, quem colis, ſagt Auguſtinus.
Vnd Plato hats auß dem Liecht der Natur verſtandẽ vñ geſagt:
Perfectio hominis conſiſtit in imitatione Dei.
So ſol nun Chriſtus vnſer Herr vnſer Spiegel ſeyn/ vnd die Richtſchnur vnſers gantzẽ Lebens/ dahin vnſer Hertz/ Sinn vnd Gedanckẽ ſollẽ gewendet ſein/ wie wir zu jm kommen/ durch jhn ſelig werdẽ/ vñ ewig mit jhm leben moͤgen/ daß wir vnſers Endes mit Freuden moͤgen warten.
Chriſtus vnſer Regel/ Anfang vnd Ende.
Alles ſol im Glanben geſchẽ
Das muß nun alſo geſchehen/ dz all vnſere Arbeit/ Handel/ Wandel/ Beruff im Glauben geſchehe/ in der Liebe vnnd Hoffnung des ewigen Lebens: Oder noch deutlicher/ daß in allẽ Dingen/ was man thut/ des ewigen Leben vnd der ewigen Seligkeit nicht vergeſſen werde.
Weltliebe durch den Glauben gedempffet.
Durch dieſe Gottesfurcht waͤchſet in einem Menſchẽ eine heilige Begierde des Ewigen/ vnd wird die groſſe vnerſaͤttliche Begierde des Zeitlichen gedempffet/ das lehret S. Paulus fein in dem artigen Spruͤchlein Coloſ. 3.
Alles was jhr thut mit Worten vnnd Wercken/ das thut in dem Namen des Herren Jeſu/ vnd dancket Gott/ vnd dem Vater durch jhn.
Nun heiſt Gottes Name/ Gottes Ehre/ Ruhm/ Lob vnd Preis/ Pſ. 48. GOtt wie dein Name/ ſo iſt auch dein Ruhm biß an der Welt Ende.
Wenn wir dahin all vnſere Thun vnd Leben richten/ ſo iſts ins Ewige gerichtet/ vñ ſind die Wercke/ die in GOtt gethan ſeyn/ vnd die vns nach folgen nach vnſerm Tode.
GOttes Name.
Joh. 13.
Apoc. 14.
Summa/ wir muͤſſen Gott in allen Dingen ſuchen/ das hoͤchſte Gut/ vnd das ewige Leben/ wollen wir Gott vnd das ewige Leben nicht verlieren.
Das lehret vns auch S.
Paulus fein/ 1. Timoth. 6. da er vns vor dem Geitz warnet/ vnd ſpricht: Du Gottes Menſch fleuch daſſelbige.
Nennet den Chriſten einen Gottes Menſchen darumb/ dz er auß Gott geboren/ in Gott vnd nach Gott lebet/ Gottes Kind vnd Erbe iſt:
Wie ein Welimenſch iſt/ der nach der Welt lebet/ vnd ſeinen Theil in dieſer Welt hat/ denen Gott den Bauch fuͤllet mit ſeinen Guͤtern/ Das ſol ein Chriſten Menſch fliehen/ vñ nachjagen dem Glauben/ der Liebe/ ergreiffen das ewige Leben/ darzu er beruffen iſt.
GOttes Menſch vñ Weltmenſch.
Pſal. 17.
Wo nun dieſes nicht geſchicht/ da wird eine groſſe Suͤnde begangen/ die Gott mit dem ewigen helliſchen Fewer ſtraffẽ wird:
Welches vns dieſe Hiſtoria fuͤrbildet:
Da die Kinder Ilrael die Bauchfuͤlle ſuchten/ zuͤndet GOtt ein Fewer vnter jhnen an/ welches jhre Laͤger verzeret.
Iſt ein wunderlich Fewer geweſt/ ein Rachfewer/ vnd iſt der Zorn Gottes vnd ſein Eiffer geweſt.
Num. 11.
Zorn Got tes woher verurſachet.
Wenn wir nun ſolche Straffen ſehen/ es ſey Fewer/ Waſſer/ Krieg/ Hunger/ Peſtilentz/ ſo ſollen wir nur nicht anders gedencken/ denn daß es Gottes Zorn ſey/ allein daher verurſachet/ daß man nur dz Zeitliche ſuchet/ vnd das Cwige vergiſſet/ das Zeitliche dem Ewigen vorzeucht/ mehr fuͤr den Leib/ als fuͤr die Seele ſorget.
Welches die hoͤchſte Vndanckbarkeit vnd Verachtung Gottes iſt/ ſo er zeitlich vnnd ewig ſtraffen wird.
Denn ein jeder bedencks ſelbſt/ ob das nicht die hoͤchſte Vndanckbarkeit ſey/ den ewigen allmechtigen Gott/ võ dem einer Leib vñ Seel hat/ hindan ſetzen/ vnnd die ohnmaͤchtige Creaturen jhm zum Abgott machen?
Iſts nit die hoͤchſte Verachtung Gottes/ die Creaturẽ mehr lieben denn den Schoͤpffer/ dem Vergenglichen mehr anhangen/ denn dem Vnuergenglichen?
Groſſe vn danckbarkeit vnd Verachtung Gottes.
Es hat wol GOtt der Herr die Creaturen/ vñ alles Zeitliche geſchaffen zu vnſer Notturfft/ Aber nicht zu dem Ende/ daß wir daran hangen ſollen mit vnſer Liebe/ ſondern daß wir Gott in den zeitlichen Creaturen ſuchen vnd erkennẽ ſollen/ vñ dem Schoͤpffer mit vnſer Liebe vnd Hertzen anhangen/ das iſt/ die Creaturen ſind allein Gottes Fußſtapffen/ Gottes Zeugen/ die vns zu Gott fuͤhren ſollen/ ſo bleiben wir an denſelbigen hangen.
Wozu die Creaturẽ erſchaffen vnnd wie wir dieſelbe brauchen ſollẽ.
Was wird aber endlich aus ſolcher Weltliebe/ darinnen GOtt nicht iſt?
Nichts anders denn Fewer vnd Helle/ wie das Exempel Sodom vnnd Gomorra bezeuget/ vnnd diß Vorbilde/ daß der Herr ein Fewer vnter jhnen anzuͤndet/ welches ein Spiegel iſt des ewigen Fewers vnd Verdamnis.
Aus der Weltliebe wird das Fewer zu Sodom.
Es ſind die Creaturen Gottes alle gut/ wie ſie Gott geſchaffen/ aber wenn des Menſchen Hertz daran hanget/ vnd dieſelbige gleichſam zum Abgott machet/ ſo ſind ſie dem Fluch vnterworffen/ vnd ein Grewel fuͤr Gott/ wie die guͤldene vnd ſilberne Goͤtzen/ daran das Silber vnd Gold gut iſt/ Aber der Grewel/ der daran hanget/ machet es zum Fluch/ vnd daraus wird das ewige Fewer/ vnd die ewige Pein.
Was die Creatur zum Grew el vñ fluch machet.
Fruͤchte des Glaubens vnd Zeugẽ der Gerechtigkeit.
Summa/ ein Chriſt muß ſein Hertz/ Liebe/ Luſt/ Reichthumb vnd Ehre im Ewigen habẽ/ darauff folget das ewige Leben/ denn wo dein Schatz iſt/ da iſt dein Hertz/ Luc. 12.
Aus der Liebe vnd Luſt dieſer Welt kan nichts anders komen denn ewige Verdamnis.
Denn die Welt vergehet mit jhrer Luſt.
Wer aber den Willen Gottes thut/ der bleibet in Ewigkeit.
Darumb ſagt Johannes 1. Johan. 2. Liebe Kindlein/ habt nicht lieb die Welt/ noch was in der Welt iſt.
Lehret vns damit/ daß Gott nicht haben wil/ daß wir einige Creatur lieben ſollen/ Vrſach:
Frucht der Weltliebe.
Warumb die Creaturen nit zu lieben.
1. Denn die Liebe iſt das gantze Hertz des Menſchen/ vñ der edelſte Affectus, Darumb gebuͤhret dieſelbige Gott allein/ als dem edelſten vnd hoͤchſtẽ Gute.
2.
So iſt es auch eine groſſe Thorheit/ das jenige lieben/ ſo vns nicht kan wieder lieben.
Das zeitliche ohnmaͤchtige todte Ding hat keine Liebe zu vns/ darumb iſt es vergeblig/ daß wirs lieben.
Vielmehr ſollen wir Gott von Hertzen vber alle Creaturen lieben.
Denn er liebet vns alſo/ daß er vns zum ewigen Leben geſchaffen/ erloͤſet vnd geheiliget hat.
3. Es iſt natuͤrlich/ daß ein jeglicher ſeines gleichen liebet.
Gott hat dich darumb zu ſeinem Gleichnis vnd Bilde geſchaffen/ daß du jhn vnd deinen Nechſten lieben ſolteſt.
Warumb dich Gott zu ſeinem Bilde geſchaffen.
4. Vnſere Seele iſt wie ein Wachs/ was man hinein drucket/ des Bilde behelts: Alſo ſoll man Gottes Bilde in deiner Seelẽ ſehen/ wie in einem Spiegel/ wo man jhn hinwendet/ das ſihet man darinnen.
Wendeſtu einen Spiegel vmb gegen den Himmel/ ſo ſiheſtu den Himmel darinnẽ/ wendeſtu jhn gegen die Erde/ ſo ſiheſtu die Erden darinnen: Alſo deine Seele/ wohin du dieſelbige wenden wirſt/ des Bilde wird man darinnen ſehen.
Des Menſchen Seele Gottes Spiegel.
5. Da der Ertzvater Jacob in frembden Landen war in Meſopotamia/ vnd dienete vierzehen Jahr vmb ſeine Weiber/ vnd ſechs Jahr vmb ſeinen Lohn/ ſind zwantzig Jahr/ war doch immer ſein Hertz geſinnet wiederumb heimzuziehen/ in ſein Vaterland/ wie er auch endlich thet: Alſo ob wir wol in dieſer Welt ſein vnd leben muͤſſen in vnſerm Ampt vnd Beruff/ ſoll doch vnſer Hertz immer gerichtet ſeyn ins himliſche ewige Vaterland.
Wohinvn ſer Hertz ſol gerichtet ſeyn.
6. Alles was ein Menſch hat/ es ſey boͤſes oder gutes/ das hat er von dem/ das er liebet.
Liebet er Gott/ ſo hat er alle Tugenden vnd alles Gutes von Gott/ Liebet er die Welt/ ſo hat er alle Laſter/ vnd alles Boͤſe von der Welt.
Der Liebe Frucht.
Weltliebe machet aus einem Menſchẽ ein Viehe.
7. Da der Koͤnig Nebucadnezar die Welt alzuſehr liebete/ verlor er das Bilde des Menſchen/ vnd ward in ein Beſtien verwandelt:
Denn der Text ſaget außdruͤcklich:
Er ſey wider zu ſeiner vorigen geſtalt kommen/ Ergò ſo muß er ſie verloren haben/ Oder eine vnmenſchliche geſtalt an ſich gehabt haben: Alſo verlieren alle die das Bilde Gottes aus jren Hertzen/ die die Welt allzuſehr lieben/ vnd werden inwendig Hunde/ Loͤwen vnnd Baͤren/ werden gar ein Viehe.
8. Summa/ was ein Menſch in ſeinem Hertzen hat/ das wird dort offenbar werden/ vnd das wird er auch behalten/ entweder Gott/ oder die Welt/ behelt er die Welt/ ſo wird daraus eitel Fewer werden/ wie dieſer Typus fuͤrbildet.
Dortwird das Hertz offenbaret werden.
Das XIX. Capittel.
Der in ſeinem Hertzen der elendeſte iſt/ der iſt bey Gott der liebſte/ vnnd durch Chriſtlich Erkentnis ſeines Elendes ſuchet man Gottes Gnade.
Eſai 66.
Ich ſehe an den Elenden/ der zerbrochenes Heꝛtzens iſt/ vnd der ſich fuͤrchtet fuͤr meinem Wort.
DIeſen Spruch hat der gnedige vnd barmhertzige Gott ſelbſten durch den Propheten Eſaiam außgeſprochen/ vnſer betruͤbtes Hertz zu troͤſten durch ſein gnedig anſehen.
Soll dich nun Gott gnediglich anſehen/ ſo muſtu in deinem Hertzen bey dir ſelbſt elende ſeyn/ vnnd dich nicht werth achten eines goͤttlichen oder menſchlichen Troſtes/ ſondern dich gar fuͤr nichts achten/ vnnd allein im Glauben Chriſtum anſchawen.
Welcher Menſch ſich noch fuͤr etwas helt/ der iſt nit elend in ſeinem Hertzen/ vnd den ſihet auch Gott nicht an.
Daher ſagt S. Paulus Galat.
6. Wer ſich duͤncken leſt/ er ſey etwas/ da er doch nichts iſt/ der betreugt ſich ſelbſt/ Vrſach/ Gott iſt alles allein/ vnd wenn du Gott recht wilt lernen erkennẽ/ ſo muſt du nit allein wiſſen/ daß er alles allein ſey/ ſondern du muſt es in deinem Hertzen dafuͤr halten/ vnd an dir ſelbſt beweiſen.
Soltu nun daſſelbige mit der That beweiſen/ daß Gott alles allein ſey/ ſo muſtu in deinem Hertzen nichts werdẽ/ ſo klein/ ſo gering/ als wereſtu nichtes/ wie der liebe David/ als jhn ſeine Michal verachtet/ da er tantzet fuͤr dem Gnadenſinel/ ſprach er:
Ich will noch geringer werden in meinen Augen fuͤr dem Herrn.
Ein elender iſt klein in ſei nem Hertzen.
2. Sam. 6.
Ein Menſch der etwas ſeyn will/ iſt die Materia, daraus Gott nichts machet/ ja daraus er die Narrẽ macht: ein Menſch aber/ der nichts ſeyn will/ vnd ſich fuͤr nichts helt/ iſt die Materia, daraus Gott etwas machet/ vnd herrliche weiſe Leute fuͤr jhm.
Ein Menſch/ der ſich fuͤr Gott fuͤr den geringſten achtet/ fuͤr den elendeſtẽ/ iſt bey Gott der groͤſſeſte vñ herrlichſte/ ď ſich fuͤr den groͤſſeſten Suͤnder helt/ iſt bey GOtt der groͤſſeſte Heilige.
Woraus Gott die Narren gemacht.
Sihe/ diß iſt die Nidrigkeit/ die Gott erhoͤhet/ das Elend/ das Gott anſihet/ vnd die Nichtigkeit des Menſchen/ da Gott etwas außmachet.
Denn gleich wie Gott aus nichts Himmel vnd Erdẽ gemacht hat zu einem herrlichen vnd wunderbaren Gebaͤw:
Alſo wil er den Menſchen/ der auch nichts iſt in ſeinem Hertzen/ zu etwas herrliches machen.
Gott machet aus nichts etwas.
Sehet den David an/ wie ſahe Gott ſein Elend an/ vnd nam ſeine Nidrigkeit/ vnd machet ſo ein herrlich Werck daraus/ Item den Jacob/ da er ſprach: Herr/ ich bin viel zu gering aller der Wolthaten/ die du mir erzeiget haſt.
Gen. 32.
Aus der Nichtigkeit machet Gott Herrligkeit.
Sehet den Herren Chriſtum an/ wie hat Gott aus ſeiner Nidrigkeit vnd aus ſeinem Elende/ ja aus ſeiner Nichtigkeit/ da er fuͤr vns ein Fluch vnnd Wurm ward/ der geringſte vnd verachteſte vnter den Menſchen Kindern/ ſo groſſe Herrligkeit gemacht?
Sehet einen Kuͤnſtler an/ ſol er ein Kunſiſtuͤcke machẽ/ ſo muß er gar eine newe Materien haben/ darauß ers mochet/ es muß koin ander daran geſudeßt haben: Alſo thut Gott auch/ ſol er auß dem Menſchen etwas machen/ ſo muß er nichts ſeyn.
Der aber ſich ſelbſten zu etwas machet/ vñ meinet er ſey etwas/ der iſt nicht Gottes Matery/ daran er luſt hat zu arbeiten.
Denn GOtt es Matery/ darauß er etwas machet/ iſt nichts/ ja Gott ſihet jn nicht an/ daher ſpricht die Jungfraw Maria: Der Herr hat ſeine elende Magd angeſehen/ Sihe von nun an werden mich ſelig preiſen alle Kindes Kind.
GOttes Materia daraus er etwas ma chet/ iſt nichts.
Luc. 1.
Der iſt nun in ſeinem Hertzen elend/ der ſich ſo gering helt/ dz er ſich keiner Wolthaten GOttes/ ſie ſey geiſtlich oder leiblich/ werth achtet.
Denn wer ſich etwas wert achtet/ ď moynet er ſey etwz/ da er doch nitchs iſt/ findet Gottes Gnade nit/ ſondern verleurt dieſelbigen.
Denn Gottes Gnade bleibet bey keinem Menſchẽ/ der ſich fuͤr etwz helt, Denn wer ſich eines Dinges wirdig achtet/ der empfehet nicht alles võ Got auß Gnaden.
Gnade iſt es vnnd nicht Wirdigkeit/ was du vmb vnd vmb biſt.
Ein Menſch hat nichts das ſein iſt/ denn ſeine Suͤnde/ ſein Elend/ Nichtigkeit vnd Schwachheit/ das ander iſt alles Gottes.
Ein mẽſch ſol ſich nichts werth ach ten.
Was des Menſchen eigen iſt.
Ein mẽſch ein Schat te.
Ein Menſch iſt nichts anders denn ein Schatte.
Sihe an einen Schatten eines Baums/ was iſt er?
Nichts.
Reget ſich der Baum/ ſo beweget ſich der Schatte auch/ wes iſt nun die Bewegung?
Nicht des Schatten/ ſondern des Baums:
Alſo wes iſt dein Leben?
Nicht dein/ ſondern Gottes/ wie geſchrieben ſtehet Act. 17.
In jhm leben/ weben/ vnd ſind wir/ Die Epffel des Baums erſcheinen auch wol im ſchatten/ aber ſie ſind nicht des Schatten/ ſondern des Baums: Alſo tregeſtu gute Fruͤchte/ ſie ſind nit dein/ ſie erſcheinen wol in dir/ aber als ein Schatte/ ſie kom̃en aber auß dem ewigẽ Vrſprung/ welcher iſt Gott/ wie ein Apffel nicht auß dem Holtze waͤchſet/ wie die vnuerſtendigen meinen/ ob er wol daran hanget/ wie ein Kind an der Mutter Bruͤſtẽ/ ſondern auß der gruͤnenden Krafft/ ex centro ſeminis, ſonſt truͤgen auch duͤrre Hoͤltzer Epffel.
Schoͤn gleichnis.
Der Menſch aber iſt von Natur ein duͤrrer Baum/ Gott iſt ſeine gruͤnende Krafft/ wie der 27. Pſalm ſpricht:
Der Herr iſt meines Lebens Krafft.
Vnd wie der Herꝛ ſpricht/ Luc. 23. geſchicht das am gruͤnẽ Holtze/ was wil am duͤrten werden?
Darumb ſind alle Menſchen duͤrre Hoͤltzer/ Gott iſt jhre gruͤnende Krafft.
Oſe. 14. ich wil ſeyn wie eine gruͤne Tanne/ an mir ſoltu meine Frucht finden.
Joh. 15. Werdet jhr in mir bleiben/ ſo werdet jhr viel Fruͤchte bringen.
Menſch ein duͤrrer Baum.
Wenn nun ein Menſch in ſeinem Hertzen elend/ gering vñ nichts iſt/ troͤſtet ſich aber der lauter Gnade Gottes in Chriſto/ jetzo ſihet jhn GOtt an.
Nun aber iſt Gottes anſehen nicht alſo zu verſtehen/ wie ein Menſch einen anſihet/ daruon man keine Krafft empfindet/ ſondern Gottes anſehen iſt Krafft/ Leben vnd Troſt/ vnd eines ſolchen anſehens iſt ein elend gleubig Hertz ſchig/ vnd je meher daſſelbige Gottes Troſt empfindet/ je geringer vnd vnwerter es ſich deſſen achtet.
Welches vns in Jacob fuͤrgebildet/ welcher ſich viel zu gering achtet aller Wolthaten Gottes/ vnd des leiblichen Segens: Alſo achtet ſich ein recht elend Hertz nicht wert eines himliſchen ewigẽ Segens vñ Troſtes/ vnd ſpricht auch zu Gott:
Ich bin zu gering der groſſen Liebe vnd Barmhertzigkeit/ ſo du mir in Chriſto erzeiget haſt/ ich bin nun auch zwey Heer worden/ in dem du mir deinen Sohn geſchencket haſt/ vnd alles mit jhm/ bona gratiæ & gloriæ.
Vñ weñ ein Mẽſch ſo viel Threnẽ vergoͤſſe/ ſo viel Waſſer im Meer iſt/ ſo were er doch nit werth eines himliſchen Troſtes.
Denn es iſt lauter vnuerdiente Gnade/ darumb iſt der Menſch nichts wirdig/ Denn der Straffe vnd ewigen Verdamis.
Gnedig anſehen Gottes.
Geneſ. 32.
Wahre Demut iſt ſich nichts werht ach ten.
Sihe/ wer das recht erkennet im Glauben/ der erkennet ſein Elend/ vñ den wird Gott anſehen/ vnnd ohn diß Elend ſihet Gott den Menſchen nicht an/ vñ ohne Erkentnis ſolches elendes findet ein Menſch nicht Gottes gnade/ Darumb ſpricht S. Paulus 2. Cor. 12. Wilich mich meiner Schwachheit ruͤmen/ auff daß die Krafft Chriſti in mir wohne.
Deñ ſo guͤtig vnd barmhertzig iſt Gott/ daß er ſein Werck nicht wil verderben laſſen/ ſonďn je ſchwaͤcher es in jm ſelbſt iſt/ je ſtaͤrcker Gottes Krafft in jhm iſt/ wie der Herr zu Paulo ſpricht:
Meine Krafft iſt in dẽ Schwachen mechtig.
Welche elend ſein/ die Gott anſihet.
2 Cor. 12.
Je elender nun ein Chriſtenmenſch in ſeinem Hertzen iſt/ je mehr jn Gott anſihet/ auff daß er dẽ Reichthumb ſeiner guͤte erzeige an den gefaͤſſen ſeiner Barmhertzigkeit/ vnd darumb begnadet er den Menſchen ohn alle ſein Verdienſt mit dem himliſchen Troſt vber alle Menſchliche weiſe.
Deñ Gottes Troſt iſt mit der Menſchen Troſt nicht zu vergleichen/ vñ alſo ſihet Gott den Elenden an mit ſeinem Troſt.
Rom. 9.
Warumb ein mẽſch elend.
Ein Menſch iſt nicht darumb elend/ ſol ſich auch nicht darumb elend achtẽ/ daß er arm iſt/ vnd in der Welt keinen Troſt hat/ ſondern darumb/ daß er ein Suͤnder iſt.
Denn were keine Suͤnde/ ſo were auch kein Elend.
Einem Menſchen kan nicht ſo gros Elend widerſaren/ er hat es noch groͤſſer verdienet.
Darumb ſpl er nit deshalben trawren/ daß jhme nicht groſſe Wolthaten widerfahren/ er iſt der aller geringſten nit werth/ auch ſeines eigenen Lebens nit.
Vnd wiewol das Fleiſch vnd Blut nit gern hoͤret/ dennoch ſoll vmb der Warheit willen ein jeder ſeine Suͤnde ſelbſt ſtraffen/ auff daß die Gnade Gottes bey jhm wohne.
Ein mẽſch iſt kemer Wolthat ẽ Gottes werth.
Was ſol ſich nun ein Menſch ruͤhmen/ oder warumb ſol er ſeinen Mund auffthun?
Das beſte/ das ein Menſch mit ſeinem Munde redẽ kan/ ſind dieſe zwey Wort:
Ich habe geſuͤndiget/ Erbarm dich mein.
Gott erfordert nicht mehr von dem Menſchen/ denn dieſe zwey Wort/ Daß der Menſch ſeine Suͤnde berewe vnd beweine/ vnd vmb Gnade bitte.
Wer das verſeumet/ der hat das beſte in ſeinem Leben verſeumet.
Beweine nur nicht deinen Leib/ daß er nackend vnd bloß iſt/ hungerig vnd durſtig/ verfolget vnd gefangen/ arm vnd kranck iſt/ ſondern beweine deine Seele/ daß ſie in dem ſuͤndlichen vnd ſterblichen Leibe wonen muͤſſe/ ich elender Menſch/ ſagt S.
Paulus/ wer wil mich erloͤſen auß dem Leibe dieſes Todes?
Sihe deß Chriſtliche Erkentnis deines innerlichen Elendes/ dieſe gnadenhungerige Rewe/ vnd der Glaube/ ſo allein Chriſto anhanget/ thut die Thuͤr der Gnaden in Chriſto auff/ dadurch Gott zu dir eingehet. Apo. 3.
So thue nun Buſſe/ ſihe ich ſiehe fuͤr der Thuͤr/ vñ klopffe an.
So jemand meine Stimme hoͤren wird/ vnd die Thuͤr auffthun/ zu dem wil ich eingehen/ vñ mit jhm das Abendmal halten/ vnd er mit mir.
Diß Abendmal iſt vergebung der Suͤnden/ Troſt/ Leben vnd Seligkleit.
In dieſer Thuͤr des Glaubens begegnet zu rechter zeit/ Der gnedigfle Gott der elendeſten Seelen.
Hie waͤchſet Trew auff Erden/ vnd gerechtigkeit ſchawet vom Him̃el/ hie begegnen einander guͤte vnd Warheit/ Gerechtigkeit vñ Friede kuͤſſen einander/ Pſalm. 85. Hie koͤmpt die arme Suͤnderin Maria Magdalena/ die weinẽde Seele des Menſchen/ vñ ſalbet dem Herrn ſeine Fuͤſſe/ waͤſchet ſie mit Threnen/ vnnd trucknet ſie mit den Haaren der hertzlichen Demut vñ Nidrigkeit/ Hie koͤmmet der geiſtliche Prieſter in ſeinem heiligen Schmuck des Glaubens/ vnnd bringet das rechte Opfer/ ein zerbrochẽ vnd zerſchlagen Hertz/ vnd den beſten Weyrauch der hertzlichen Rewe:
Diß iſt das rechte geheiligte Weihwaſſer/ die Threnen vber die Suͤnde/ auff daß im Glauben vnd in Krafft des Blutes Chriſti die geiſtlichen Iſraeliten gewaſchen vnd greiniget werden.
Das beſte das ein Menſch thun kan.
Was ein Menſch beweinen ſoll.
Rom. 7.
Thuͤr/ dadurch Got zum Men ſchen eingehet/ iſt der Glaube.
Actor. 14. oſtium fidei.
Pſal. 85.
Geiſtliche Maria.
Getſtlicher Priefter.
Opffer eines Chriſten
Sihe/ alſo lieber Chriſt/ findeſtu durch Chriſtlich Erkentnis deines elendes vnd durch den Glauben.
Gottes Gnade/ vnnd je elender du in deinem Hertzen biſt/ je lieber du Gott biſt/ je mehr vnd gnediger dich Gott anſihet.
Das XX. Capittel.
Durch Chriſtliche wahre Rew wird das Leben taͤglich gebeſſert/ vnd der Menſch zum Reich Gottes geſchicket/ vnd zum ewigen Leben befoͤrdert.
2. Cor. 7. Die goͤttliche Trawrigkeit witcket eine Rewe zu der Seligkeit/ die niemand gerewet/ die Trawrigkeit aber der Welt wircket den Tod.
DAs wahre Chriſtenthum̃ ſiehet allein im reinen Glaubẽ/ in der Liebe vnd heiligen Leben.
Die Heiligkeit aber des Lebens koͤmpt aus wahre Buſſe vnd Rewe/ vnd aus Erkentnis ſein ſelbſt/ daß ein Menſch taͤglich ſeine Gebrechen erkennen lernet/ vnd dieſelben taͤglich beſſert/ vnd durch den Glauben der Gerechtigkeit vnnd Heiligkeit Chriſti theilhafftig wird/ 1. Corinth. 1.
Woher ein heiliges Lebẽ.
Soll nun daſſelbige geſchehen/ ſo muſtu/ lieber Chriſt/ ſtets in kindlicher vntertheniger Furcht Gottes leben/ vñ in deinem Gemuͤte nicht allzu frey ſeyn zu thun/ was deinem Fleiſch wolgefelt/ Wir habẽ wol alles macht/ ſpricht S.
Paulus/ aber es nuͤtzet nit alles/ 1. Corinth: 6. das iſt/ Es beſſert nicht alles:
Gleich wie ein Kind im Hauſe nit alles thun muß aus eigener Freyheit was jhm gutduͤncket/ ſondern muß ſich fuͤr dem Vater fuͤrchten/ vnd ein Auge haben auff ſeinen Wolgefallẽ: Alſo auch ein wahrer Chriſt vnnd Kind GOttes muß bewaren ſeine Sinne in Chriſtlicher Zucht/ nichts reden noch thun ohne Gottesfurcht/ Wie ein wolgezogenes vnd furchtſames Kind zuuor den Vater anſihet/ wenn es etwas reden oder thun wil/ vñ mit furcht alles thut.
Furcht Gottes.
Die meiſten Leute ergeben ſich der zeitlichen Freude ohne alle Gottesfurcht/ beſſer iſt es ſtetige Furcht Gottes im Hertzen haben/ denn ſtetige Weltfreude.
Denn dieſe Furcht Gottes iſt ein Vrſprung vieler Andacht/ vnnd vieler Weißheit/ Aber durch die leicht fertige Freude dieſer Welt verleuret man die goͤttliche Weisheit/ alle Andacht/ alle Furcht Gottes.
Frende der Wat tilget die Furcht Gottes.
Durch taͤgliche Rew vnd Toͤdtung des Fleiſches/ wird der Menſch taͤglich ernewert/ 2. Corinth. 4.
Ob vnſer euſſerlicher Menſch verweſet/ ſo wird doch der innerliche teglich ernewert/ vñ bringet goͤttliche himliſche Freude mit ſich/ da hinwieder der Welt Freude Trawrigkeit gebieret/ vñ einen boͤſen Wurm im Hertzen.
Wenn der Menſch wuͤſte den groſſen Schaden ſeiner Seelen vñ den groſſen Verluſt der himliſchẽ Gaben/ ſo jhm widerfehret durch Wolluſt des Fleiſches/ vnd dieſer Welt freude/ er foͤrchte ſich/ vnd erſchrecke fuͤr aller Welt Freude.
Eernewerung des Menſchẽ vnnd derſelben Frucht.
Groſſer Schade der Seelẽ aus der Welt frew de.
Zwey Ding ſind/ wenn ein Menſch die recht bedencken/ vnd in ſeinem Hertzen betrachtẽ moͤchte/ ſo wuͤrde er von der Welt Freude nimmer froͤlich/ vnd von zeitlichem Vngluͤck nimmermehr traurig werden:
Das erſte iſt die ewige Pein der Verdampten.
So dieſe ewige Pein im Hertzen recht betrachtet wird/ ſo leſſet ſie einen Menſchen nimmermehr froͤlich werden/ vnd das darumb/ weil ſie ewig iſt.
Dz ander iſt die ewige Freude des ewigen Lebens.
So das Hertz dieſelbige recht begreifft/ ſo leſſet ſie den andechtigen Menſchen von keinem vngluͤck dieſer Welt betruͤbt werden/ vnd das darumb/ weil ſie ewig iſt.
Aber die leichtfertigkeit vnſers Hertzen machet/ daß wir dieſer keines recht bedencken/ darumb koͤmpt ſelten weder heilſame Rewe vnd Traurigkeit/ noch heilſame himmeliſche Freude in vnſer Hertz.
Ewige Pem vnd ewige Freude was ſie wircken.
Warumb ein Mẽſch nichtrecht heilſam traurig oder froͤlich wird.
Ein Chriſt ſoll ſich keines zeitlichen Dinges allzu ſehr frewen/ ſondern Gottes/ vnd des ewigen Lebens.
Er ſoll ſich auch vber kein zeitlich Ding allzu ſehr betruͤben/ aber vmb eine verlorne Seele/ die ewig verloren iſt/ wol ſein lebetag zu trawren.
Denn das zenliche Gut der Chriſten kan nicht verloren werden/ man findets tauſentfeltig im ewigen Leben wieder/ aber eine verlorne Seele wird weder hie noch dort wieder gefunden.
Warumb man ſich frewen oder betruͤben ſoll.
Selig iſt der Menſch/ der alſo recht goͤttlich traurig/ vnd recht geiſtlich vnd himliſch froͤlich ſeyn kan.
Wir lachen offt leichtfertig/ vnd vppig/ da wir billich weinen ſolten.
Es iſt keine wahre Freyheit noch Freude/ deñ in ď Furcht Gottes mit einem gutẽ Gewiſſen.
Ein gut Gewiſſen aber kan ohne den Glauben/ vnnd ohne ein heilig Leben nicht ſeyn:
Der Glaub vnd die goͤttliche Rew durch den heiligen Geiſt beſſern des Menſchen Gebrechen taͤglich.
Wer taͤglich ſeine Gebrechen nicht beſſert/ der verſeumet das allerbeſte in dieſem Leben/ vnd wiederſtrebet der newẽ Geburt/ vnd hindert das Reich Gottes in jhm ſelbſt/ vnd kan von der Blindheit ſeines Hertzens nicht erloͤſet werden.
Goͤttlich trawrig vnd goͤttlich froͤlich.
Hmderuͤg des reichs Gottes.
Weiſer vñ kluger Menſch.
Der iſt ein weiſer vñ kluger Menſch/ der mit Fleiß alles fleucht vnd meidet/ was da hindert die Befſerung ſeiner Gebrechen/ vnd das Zunemen in den himmeliſchen Gaben.
Selig iſt der Menſch/ der vermeiden lernet/ nicht allein was ſeinem Leibe vnd Gute ſchaͤdlich iſt/ ſondern viel mehr was ſeiner Seelen ſchaͤdlich iſt/ vnd dieſelbige beſchweret.
Lerne maͤnnlich ſtreiten/ denn eine lange vnnd boͤſe Gewonheit kan vberwunden werden mit einer guten Gewonheit.
Denn S. Paulus ſpricht zun Roͤmern am 12. Las dich nit das Boͤſe vberwinden/ ſondern vberwinde das Boͤſe mit Gutem.
Der Menſch kan wol gebeſſert werden/ wenn er nur ſeine Augen vnd gedancken auff ſich ſelbſt wendet/ auff ſeine eigene gebrechen/ vnd nicht auff andere Leute.
Sihe dich allemal immer ſelbſt an/ ehe du andere vrtheileſt/ vnd vermahne dich ſelbſt/ ehe du andere deine liebſte Freunde ſtraffeſt.
Wie ein Menſch taͤglich muß gebeſſert werden.
Lebeſtu nun in goͤttlicher Traurigkeit vnd ſteter Rewe/ vnd wirſt daruͤber verachtet/ haſt nicht viel gunſt vnter den Leuten/ trawre nicht darumb/ ſondern darumb trawre/ daß du ein Chriſt genennet biſt/ vnd kanſt nicht ſo Chriſtlich leben/ als du ſolteſt/ daß du Chriſti Namen tregeſt/ vnd thuſt doch nit viel Chriſtlicher Wercke.
Es iſt dir gut vnd heilſan:/ daß dich die Welt betruͤbet/ denn ſo erfrewet dich GOtt.
Ich der Herr wohne im Himmel/ im Heiligthumb/ vnd zerbrochenen Hertzen/ daß ich jhren Geiſt erquicke/ Eſa. 57.
Warumb ein Chriſt trawren ſoll.
Gottes Freude vnd der Welt Freude ſind gar wieder einander/ vnd koͤnnen zugleich auff einmal in den Hertzen ſchwerlich ſeyn/ ja es iſt vnmuͤglich/ denn ſie haben vngleichen Vrſprung.
Der Welt freude wird in guten Tagen geboren/ vnnd die himliſche Freude in der Truͤbſal.
Gottes Freude vñ der Welt Freude wider einander.
Himliſche Freude in der Truͤbſal.
In Truͤbſal ſich frewen iſt vbernatuͤrlich.
Es iſt nicht natuͤrlich/ daß ſich ein Menſch in der Truͤbſal frewen koͤnne/ Als Sanct Paulus ſpricht 2. Corinth. 6.
Als die Trawrige/ vnd doch allezeit froͤlich/ Als die Sterbenden/ vnd doch nicht ertoͤdtet/ als die Armen/ vnd die doch viel reich machen/ aber die Gnade Gottes beſſert die Natur/ darumb freweten ſich die Apoſtel/ daß ſie wirdig wuͤrden/ etwas zu leiden vmb des Namen Jeſu willen.
Actor. 5.
Truͤbſal eines Chri ſtẽ freude.
Ein Chriſt iſt eine newe Creatur/ dem Truͤbſal eine Freude iſt/ Wir ruͤhmen vns der Truͤbſal/ Rom. 8. Den alten Menſchen betruͤbet die Truͤbſal/ den newen Menſchẽ erfrewet ſie.
Es iſt die himliſche Freude viel edler denn die irrdiſche Freude.
Die Schmach vnnd Verachtung Chriſti iſt einem Chriſten eine freude/ Wir aber ſind ſelbſt ſchuͤldig daran/ daß wir die himliſche Freude ſo ſelten empfinden/ weil wir ſo ſehr an der Welt Freude hangen.
Ein recht demuͤtig Menſch achtet ſich wirdig viel Leidens vñ Betruͤbnis/ aber Gottes Troſtes achtet er ſich nit werht/ je mehr er aber ſich deſſẽ mit demuͤtigem zubrochenem Hertzen vnwirdig achtet/ je meher jhn GOtt ſeines Troſtes wirdiget/ je mehr ein Menſch ſeine Suͤnde berewet/ je weniger Troſt hat er an der Welt/ ja je bitterer vnnd ſchwerer jhm die gantze Welt wird vnd iſt.
Ein recht Demuͤtiger.
Wenn ein Menſch ſich ſelbſt recht anſihet/ ſo findet er mehr Vrſach zu trawren/ denn ſich zu frewen/ vnd weñ er anderer Leute Leben recht anſihet/ ſo findet er mehr vrſach vber ſie zu weinẽ denn ſie zu neiden.
Warumb weinete der Herr vber Jeruſalem/ die jhn doch verfolgete vnd toͤdtete?
Ire Suͤnd vnd Blindheit war die Vrſach ſeines weinens: Alſo die groͤſſeſte Vrſach zu weinen ſol vnſere Suͤnde ſeyn/ vñ die Vnbusfertigkeit der Leute.
Mehr vrſach zu wemen dẽ zu lachen/ zu trawrẽ denn zu frewen.
Gedecht ein Menſch ſo offt an ſeinen Tod/ vñ wie er fuͤr Gerichte muß/ ſo offt er an ſein Leben gedencket/ das er dz erhalten moͤge/ er were mehr traurig/ vnd wuͤrde ſich ernſtlicher beſſern: bedechte ein Menſch die Hellepein/ es wuͤrde jhm alle Luſt dieſer Welt vergehen/ vnd in eine groſſe Bitterkeit verwandelt werden/ vnd gegen der ewigen Pein wuͤrde jhm das groͤſſeſte Leidẽ in dieſer Welt ſuͤſſe werden.
Dieweil wir aber die Schmeichelung des Fleiſches ſo lieb haben/ ſo werden wir nit mit ſolcher bruͤnſtiger Andacht entzuͤndet.
vrſach der beſſerung
vrſach der Gedult.
In Summa/ das muß ein Chriſt lernen/ iſt ſeinem Leibe wol/ vnd lebet derſelbige in Freuden/ das iſt des Geiſtes Tod.
Creutziget er aber den Leib ſampt den Luͤſten vnd Begierden/ ſo lebet der Geiſt.
Eines iſt hie des andern Todt.
Soll der Geiſt leben/ ſo muß der Leib geiſtlich ſterben/ vñ geopffert werdẽ zu einem lebendigen Opffer/ Rom. 12.
Des Fleiſches Lebẽ des Geiſtes Tod.
Das geluͤndeſte Brot.
Alle Heiligen haben võ Anfang alſo gelebet/ ſie haben mit Danckſagung jr Threnenbrot geſſen/ vnd mit Freuden jhren Threnentranck getruncken/ wie David ſpricht im 80. Pſalm: Du ſpeiſeſt mich mit Threnenbrot/ vñ trenckeſt mich mit groſſem Maß voll Threnen.
Item/ Pſalm. 42.
Meine Threnẽ ſind meine Speiſe Tag vnd Nacht/ daß ich vergeſſe das Brot zu eſſen.
Solch Threnenbrot machet der Glaube ſuͤſſe/ vnnd ſolcher Threnentranck wird gepreſſet auß der zarten Weintrauben der audaͤchtigen Hertzẽ durch wahre Buſſe/ vñ dz iſt die Rew zur Seligkeit/ die niemand gerewet.
Threnentranck.
Im Gegentheil wircket die Trawrigkeit dieſer Welt den Tod/ ſpricht S. Paulus.
Dieſer Welt Trawrigkeit koͤmpt her auß Verluſt zeitlicher Ehre vnd zeitlicher Guͤter/ daruͤber viel Leute in ſolche Trawrigkeit gerahten/ dz ſie ſich ſelbſt erhencken vnd erſtechen/ der Exempel ſind mechtig viel geſchehen vnter den Heyden.
Chriſten aber ſoltens ja beſſer wiſſen.
Was ſolte der Verluſt zeitlicher Guͤter einen Menſchen vmb das Leben bringen/ da doch das Leben beſſer iſt denn alle Guͤter der Welt?
2. Cor. 7. Frucht der Welt Trawrigkeit.
Frucht der Welt Trawrigkeit.
Trawre nicht vmb den Verluſt zeitlicher Guͤter/ ſondern vmb den verluſt des ewigen Gutes.
Die zeitliche Guͤter beſitzen wir doch eine kleine weile/ vnd im Tode werden wir derſelbigen alle beraubet werden/ Im Tode werdẽ wir alle gleich arm/ vnd vnſere Herligkeit fehret vns nicht nach/ Pſalm. 49.
Die Schmach des Todes tragen wir alle am Halſe/ Es muß eines Koͤniges Leib ſo wol verfaulen vnd verweſẽ/ als eines armen Bettlers Leib.
Da iſt ein lebendiger Hund beſſer denn ein todter Loͤwe/ ſaget Salomo in ſeinem Prediger am 9. Cap. Aber Gott wird die Todesſchmach einmal auffheben von ſeinem Volck/ vnd die Huͤllẽ/ damit alle Voͤlcker verhuͤllet ſind/ den Tod verſchlingen ewiglich/ vnd alle Threnen von vnſern Augen abwiſchẽ/ Eſai. 25.
Warumb zu trawrẽ.
Darumb betruͤbe dich nicht zu ſehr vmb des Zeitlichen willen.
Cs iſt die gantze Welt nit ſo viel werth als deine Seele/ fuͤr welche Chriſtus geſtorbẽ iſt.
Liehe auch das Zeitliche nit allzu ſehr/ das es dich nicht biß in den Tod betruͤbe/ wenn du es verleureſt/ Denn was man allzu ſehr lieb hat/ dz betruͤbt allzu ſehr/ wenn mã es verleuret/ du muſt es doch endlich im Tode verlieren:
Labor ſtultorum affliget eos, die Arbeit des Narren wird jhm ſawer/ vnnd betruͤbet jhn/ ſpricht der Prediger Solomo im 10. Capittel.
Liebe des Zeitlichen gebieret Trawrigkeit.
Ein Weltkind erwirbet ſeine Guͤter mit groſſer Arbeit/ beſitzet ſie mit groſſer Furcht/ vnd verleſt ſie mit groſſem Schmertzen/ das iſt Der Welt Trawrigkeit/ die den Tod wircket.
Welttraw rigkeit.
Apoc. 10. ſtehet:
Die das Thier angebetet haben/ die haben keine Ruhe: Alſo die das groſſe ſchoͤne Thier des weltlich Reichthumbs/ vnd jhren beſtialiſchen viehiſchen Geitz anbeten/ koͤnnen keine Ruhe haben/ ſondern viel Plagẽ.
Sie ſind gleich dẽ Camelen vñ Maulthieren/ mit welchen man vber die hohẽ Gebirge koͤſtliche Seydenwahr/ Edelgeſteine/ Gewuͤrtz/ vnd koͤſtliche Weine fuͤhret/ vnd dieſelbe habẽ viel Trabanten/ die auff ſie warten/ vnd bey jhnen herlauffen/ weil ſie die Kleinodien tragen/ aber wenn ſie in die Herberg kommen/ werden die ſchoͤnen buntẽ Deckẽ vnd koͤſtliche Dinge von jhnen genommen/ vnd ſie haben nit mehr dauon als Schlaͤge vnd Striemen/ vnnd daß ſie muͤde ſeyn/ vnd werden im Stall allein gelaſſen: Alſo hat einer in dieſer Welt/ der Seyden vnnd Kron getragen hat/ auff den Abend ſeines Abſcheids nicht mehr dauon deñ Striemen vnd Schlaͤge ſeiner ſuͤnde/ die er gethan hat durch den Mißbrauch ſeines Reichthumbs/ vnnd wenn er noch ſo ein herrlicher Menſch geweſen.
Woher groſſe Vnruhe.
Schoͤn Gleichnis
Lerne die Welt verlaſſen in der Welt
Darumb lerne die Welt verlaſſen/ ehe ſie dich verleſt/ ſie wird dich ſonſten ſchrecklich betruͤben.
Wer in ſeinem Leben in ſeiner Seele die Welt verleſt/ ehe er ſie mit ſeinẽ Leibe verlaſſen muß/ der ſtirbet froͤlich/ vnd kan jhn das Zeitliche nicht betruͤben.
Da die Kinder Iſrael jetzt wolten auß Egypten gehen/ legte jhn Pharao jm̃er mehr vnd mehr vntraͤgliche Laſt auff/ vnd vermeynete ſie zu tilgen: Alſo der helliſche Pharao der Teuffel gibt vns in das Hertz/ daß je neher vnſer Ende iſt/ je mehr wir vns mit dem Zeitlichen beſchweren/ daß er vns ewig vnterdruͤcke vnnd vertilge.
Schoͤn Gleichnis
Man kan ja auß dem jrrdiſchen Reich nichts mitnemen in dz himliſche Reich/ auch vnſern eigenen Leib muͤſſẽ wir hinter vns laſſen/ biß zur froͤlichen Aufferſtehũg.
Es iſt ein ſolcher ſchmaler Weg zum ewigen Lebẽ/ der da alles der Seelen abſtreiffet/ was jrrdiſch iſt/ Matth. 7.
Der Weg iſt eng vñ ſchmal/ der zum Leben fuͤhret/ vnd wenig iſt jr/ die jhn finden.
Gleich wie man auff der Thennen den Weitzen vñ Sprew ſcheidet: Alſo geſchichts im Tode/ dem Weitzen der gleubigen Seelen werden erſt durch den Tod alle Huͤlſen diſer Welt abgeklopffet/ vnd die zeitlichen Guͤter vnd Ehre ſind als Sprew/ die der Wind verſtrewet/ Pſal. 1.
Wir brin gen nichts auß dieſer Welt.
Gedencke nun an S. Paulum:
Die Trawrigkeit dieſer Welt wircket den Tod/ Die goͤttliche Trawrigkeit aber wircket zur Seligkeit eine Rewe/ die niemand gerewet/ ꝛc.
Das XXI. Capittel.
Vom rechten wahren Gottesdienſt.
Leuit 10.
Die Soͤhne Aarons brachten frembd Fewer fuͤr den HERRN/ da fuhr Fewer auß von dem HERRN/ vnd verzehret ſie.
DIß frembde Fewer bedeutet einen falſchen Gottsdienſt/ deñ es iſt nit geweſt von dem Fewer/ ſo ſiets auff dem Altar brante/ denn das hatte Gott befohlen zu gebrauchen zu Anzuͤndung der Opffer.
Weil nun die Soͤhne Aarons wider Gottes Befehl theten/ ſtraffet ſie Gott mit einem Rachfewer/ welches ſie verbrante.
Da ſehen wir den Ernſt Gottes/ ſo er geuͤbet hat vmb des frembdẽ Fewers willen/ vnnd will vns damit fuͤrbilden den falſchen Gottesdienſt aus eigener Andacht/ vnd ſelberwehlter Heiligkeit vnd Geiſtligkeit/ welche Gott nit geboten noch befohlen/ damit jhm auch nit gedienet wird/ ſondern erreget nur ſeinen Eiffer/ Zorn vnd Rache/ welches iſt ein verzehrendes Fewers.
Falſcher Gottesdienſt.
Nun iſt von noͤhten/ daß wir wiſſen/ was der rechte Gottesdienſt ſey/ auff daß vns nicht dergleichen wiederfahre.
Denn das Gott den falſchen Gottesdienſt im altẽ Teſtament geſtraffet mit zeitlichem Fewer/ iſt eine Bedeutung in das newe Teſtament/ daß Gott daſelbſt den falſchen Gottesdienſt mit ewigen Fewer ſtraffen wolle/ vnd auch zeitlich mit Blutuergieſſen/ Verwuͤſtung Land vnnd Leute/ welches ein ſchrecklich Fewer iſt/ durch den Zorn Gottes angezuͤndet.
Straffe des falſchẽ Gottesdienſts.
Wenn wir aber nun verſtehen wollẽ/ welches der rechte Gottesdienſt ſey/ muͤſſen wir alt vnnd newe Teſtament gegẽ einander halten/ ſo wird ſichs aus der Collation vnd Vergleichung findẽ:
Jener euſſerlicher figuͤrlicher Gottesdienſt war ein Vorbilde vnd Zeugnis des Meſſiæ/ in den euſſerlichen Ceremonien/ welche ſie verrichten muſten nach dem klaren Buchſtaben des Geſetzes.
In welchẽ wunderlichen Bilden vnd Figuren/ die gleubigen Juͤden den Meſſiam gleichſam von ferne geſehen/ an jn gegleubet/ vnd nach der Verheiſſung durch jhn ſelig worden ſeyn.
Vnſer Gottesdienſt im newen Teſtament iſt nicht mehr euſſerlich/ in ſiguͤrlichen Ceremonien/ Satzungen vnd Zwang/ ſondern innerlich im Geiſt vnd Warheit/ das iſt/ im Glauben an Chriſtum/ weil durch jhn das gantze Moraliſche vnd Ceremonialiſche Geſetz erfuͤllet/ Tempel/ Altar/ Opffer/ Gnadenſtuel vnd Prieſterſthum̃.
Dadurch wir auch in die Chriſtliche Freyheit geſetzt ſeyn/ erloͤſet vom Fluch des Geſetzes/ Gal. 3. von allen Juͤdiſchẽ Ceremonien/ Gal. 5.
Daß wir auch durch die Einwonung des heiligen Geiſtes/ GOtt mit freywilligem Hertzen vnnd Geiſt dienen koͤnnen.
Jerem. 31. Rom. 8. vnd vnſer Gewiſſen vnd Glaube an keine Menſchenſatzungen gebunden iſt.
Wahrer Gottesdienſt.
Es gehoͤren aber zum wahren geiſtlichon innerlichẽ Chriſtlichen Gottesdienſt drey Stuͤck:
1. Recht Erkentnis Gottes.
2. Wahre erkentnis der Suͤnde vnd Buſſe.
3. erkentnis der Gnaden vnd Vergebung der Suͤnde.
Vnd die drey ſind eins/ gleich wie Gott einig vñ dreyfeltig iſt: Alſo ſtehet auch der ware Gottesdienſt in einem vñ dreyen/ oder in dreyen Stuͤcken die eins ſind.
Denn in dem einigen Erkentnis Gottes ſtehet Buſſe vnd vergebung der Suͤnde.
Wahre Gottesdienſt in dreyen Stuͤcken.
Nun ſtehet Gottes Erkentnis im Glauben/ welcher Chriſtum ergreiffet/ vnd in jhme vnd durch jhn Gott erkennet/ Gottes Allmacht/ Gottes Liebe vñ Barmhertzigkeit/ Gottes gerechtigkeit/ Warheit vnd Weißheit/ vnd das alles iſt Gott ſelbſt.
Was iſt GOtt?
Nichts denn eitel Allmacht/ nichts deñ eitel Liebe vnd Barmhertzigkeit/ nichts denn eitel gerechtigkeit/ Warheit vnd Weißheit/ vnd alſo auch von Chriſto vnd dem heiligen Geiſte.
Was Got ſey.
Nun iſt aber Gott alſo fuͤr ſich nicht allein/ ſondern in ſeinem gnedigen willen in Chriſto/ gegen mich iſt er auch alſo:
Er iſt mein Allmechtiger Gott/ er iſt mein barmhertziger GOtt/ er iſt mir vnd meine ewige Gerechtigkeit/ in ſeiner Gnade/ gegen mich vnd in Vergebung meiner Suͤnde/ Er iſt mir die ewige Warheit vnd Weißheit.
Alſo Chriſtus mein Herr iſt mir die ewige Allmacht/ mein allmechtiges Haupt vnnd Fuͤrſte des Lebens/ Er iſt mein barmhertziger Heyland/ vnnd mir die ewige Liebe/ er iſt mein ewige Gerechtigkeit/ Warheit vnd Weißheit.
Denn Chriſtus iſt vns gemacht von Gott zur Gerechtigkeit/ Weißheit/ Heiligung vnd Erloͤſung/ 1. Cor. 1. Vnd alſo auch vom H. Geiſt/ er iſt meine ewige Liebe/ gerechtigkeit/ warheit vnd weißheit/ ꝛc.
Wahre Erkentnis Gottes.
Diß iſt nun Gottes Erkentnis/ ſo im Glauben ſtehet/ vnd iſt nicht ein bloß Wiſſen/ ſondern eine froͤliche/ freudige lebendige zuuerſicht/ dadurch ich Gottes Allmacht an mir kraͤfftiglich vnnd troͤſtlich empfinde/ wie er mich helt vnd tregt/ wie ich in jm lebe/ webe vnd bin/ daß ich auch ſeine Liebe vnnd Barmhertzigkeit an mir fuͤhle vnd empfinde.
Iſts nit eitel Liebe/ daß Gott der Vater/ Chriſtus/ vnd der heilige Geiſt an Dir/ Mir/ vnnd an vns Allen thut?
Sihe/ iſt das nicht eitel Gerechtigkeit was Gott an vns beweiſet/ daß er vns errettet von der Suͤnde/ Todt/ Helle vnnd Teuffel?
Iſts auch nicht eitel Warheit vnd Weißheit?
Lebendig erkentnis Gottes iſt nicht ein bloſſes wiſſen.
Sihe/ das iſt der Glaube/ ſo in lebendiger troͤſtlicher Zuuerſicht ſtehet/ nicht im bloſſen Schall vnnd Wort.
Vnd in dieſem erkentnis Gottes/ oder in dieſem Glauben muͤſſen wir nun taͤglich als Kinder Gottes wachſen/ das wir immer voͤlliger darinnen werden.
Darumb Sanct Paulus dieſen Wundſch thut/ daß wir nur moͤchten die Liebe Chriſti kennen/ die alle erkentnis vbertrifft:
Als wolte er ſprechẽ:
An dieſem einigen Stuͤcke/ an der Liebe Chriſti hetten wir wol vnſer lebenlang zu lernen:
Nicht/ daß wir dahin allein ſetzen ſollen/ daß es bey der bloſſen Wiſſenſchafft der Liebe Chriſti bleibe/ ſo vber die gantze Welt gehet/ ſondern daß wir auch derſelbigẽ Suͤſſigkeit/ Krafft vnd Leben in vnſerm Hertzen im Wort vnd Glauben ſchmecken/ fuͤhlen vñ empfindẽ.
Denn wer kan die Liebe Chriſti recht erkennen/ der ſie nit geſchmecket hat?
Wer kan denn wiſſen/ was ſie ſey/ der ſie nie empfunden hat?
Wie die Epiſtel an die Ebr. am 6. ſpricht:
Die geſchmecket haben die himliſchen Gaben/ das guͤtige Wort/ vnd die Kraͤffte der zukuͤnfftigen Welt.
Welches alles durchs Wort im Glauben geſchicht.
Vnd das iſt das außgieſſen der Liebe Gottes in vnſer Hertz durch den heiligẽ Geiſt/ Rom. 5. welches iſt die Frucht vnd Krafft des Worts Gottes.
Vnd das iſt die rechte Erkentnis Gottes/ ſo aus erfahrung gehet/ vnd im lebendigen Glauben ſtehet.
Darumb die Epiſtel an die Ebreer den Glauben eine Subſtantz nennet/ ein Weſen vnd vnleugbare Vberzeugung.
Vnd das iſt ein Stuͤck von dem innerlichen geiſtlichen Gottesdienſt die Erkentnis Gottes/ die da ſtehet in lebendigem Glauben/ vnd der Glaube iſt eine geiſtliche/ lebendige/ himliſche Gabe/ Liecht vnd Krafft Gottes.
Glaube iſt eine Krafft Gottes.
Roin.
1.
Epheſ. 3.
Lebendtge Erkent nis Gottes.
Glaube was?
Wenn nun dieſe wahre Erkentnis Gottes vorher gehet/ durch welchs ſich Gott vnſer Seelen gleichſam zu koſten vnd zu ſchmecken gibt/ wie der 34. Pſal. ſpricht:
Schmecket vñ ſehet wie freundlich der Herr iſt/ So kans nicht fehlen/ es folget wahre Buſſe darauff/ das iſt/ Enderung vnd Ernewerung des gemuͤts/ vnd Beſſerung des Lebens.
Deñ wenn einer Gottes Allmacht recht gefuͤhlet vñ erkant hat in ſeinem Hertzen/ ſo folget Demut daraus/ daß man ſich vnter die gewaltige Hand Gottes demuͤtiget.
Wenn einer Gottes Barmhertzigkeit recht gekoſtet vñ erkant hat/ ſo folget Liebe daraus gegẽ dem Nechſten.
Denn es kan niemand vnbarmhertzig ſeyn/ ď Gottes Barmhertzigkeit recht erkennet.
Wer kan ſeinem Nechſten etwas verſagen/ dem ſich Gott aus Barmhertzigkeit ſelbſt mittheilet?
Aus Gottes erbarmung folget die hohe gedult gegen dem Nechſten/ daß wenn ein rechter Chriſt des Tages ſiebenmal ermordet wuͤrde/ vnnd wuͤrde ſiebenmal wider lebendig/ ſo vergebe ers doch ſeinem Feinde vmb der groſſen Barmhertzigkeit Gottes willen.
Aus Gottes gerechtigkeit fleuſt Erkentnis der Suͤnde/ daß wir mit dem Propheten ſagen:
Herr du biſt gerecht/ wir aber muͤſſen vns ſchemen.
Gehe nit in das Gerichte mit deinem Knechte/ deñ fuͤr dir iſt kein Lebendiger gerecht.
Herr wenn du wilt Suͤnde zurechnen/ wer kan beſtehen?
Aus erkentnis der Warheit Gottes fleuſt Trew gegen dem Neheſten/ vnd vertreibet alle Falſchheit/ Betrug vnd Luͤgen/ daß ein Chriſt dencket: Sihe/ handelſtu vnrecht mit deinem Nechſten/ ſo beleidigeſtu die ewige Warheit Gtttes/ die GOtt ſelbſt iſt/ Darumb weil Gott trewlich vnd warhafftig mit dir handelt/ ſo handel mit deinem Nechſtẽ auch alſo.
Auß der Erkentnis der ewigen Weißheit Gottes fleuſt GOttes Furcht.
Denn weil du weiſt/ das Gott ein Hertzẽkuͤndiger iſt/ vnd in das Verborgene ſihet/ ſo fuͤrchteſin dich billich fuͤr den Augen ſeiner heiligen Majeſtet.
Denn der das Ohr gepflantzet hat/ ſolte der nicht hoͤren/ vnd der dz Auge gemacht hat/ ſolte der nicht ſehen?
Wehe denen/ die fuͤr dem Herrn verborgen ſeyn wollen/ jhr Thun zu verhelen im Finſtern.
Wie ſeyd jhr ſo verkehret/ gleich als wenn ein Thon zu ſeinem Meiſter ſpreche/ Er kennet mich nicht/ vnnd ein Topff zum Toͤpffer/ Er hat mich nicht ge machet?
Gottes lebendig erkentnis en dert das Gemuͤt vñ pflantzet die Tugend.
Demut.
Barmher tzigkeit.
Liebe.
Gedult.
Vergebung.
Rewe. Dan. 9. Pſal. 130. vnd 143.
Trewe.
Gottesfurcht.
Pſal. 94.
Jerem. 23.
Eſai. 29.
Diß iſt nun das rechte Erkentnis Gottes/ darinn die Buſſe ſtehet/ vñ die Buſſe ſtehet in Enderung des Gemuͤtes/ vnd die Ernewerung des Gemuͤts in Beſſerung des Lebens.
Vñ das iſt dz ander Stuͤck des innerlichen wahren Gottsdienſtes/ vnd iſt dz rechte Fewer/ das man zum Opffer mitbringẽ muß/ ſonſt komt der Zorn GOTTes/ vnd Rachfewer vber vns.
Diß iſt auch dadurch bedeutet/ daß die Prieſter muſten keinen Wein/ oder ſtaͤrck Getraͤncke trincken/ wenn ſie in die Huͤtten des Stiffts giengen/ dz iſt/ Wer in die ewigen Huͤttẽ Gottes eingehen wil zum ewigen Leben/ der muß ſich dieſer Welt Wolluſt/ Fleiſches Luſt/ vnd alles/ dadurch das Fleiſch den Geiſt vberwindet/ enthalten/ daß das Fleiſch dem Geiſte nit zu ſtarck werde/ vnd jhn vberwinde.
Dann die Weltliebe/ Wolluſt/ Hoffart/ etc.
Iſt der ſtarcke ſuͤſſe Wein/ damit die Seel vnnd Geiſt vberwunden wird.
Gleich wie Noah vnd Loth durch den Wein vberwunden wurden/ daß ſie ſich entbloͤſſeten: Alſo iſt groſſe Ehr/ Wolluſt vnnd Reichthumb ein ſtarcker Wein/ der die Seele vnd Geiſt vberwindet/ daß man nicht kommen kan in die Wohnung Gottes/ zu Gottes Erkentnis vñ Heiligthumb/ vnd ſo kan man nicht vnterſcheiden/ was heilig oder vnheilig/ rein oder vnrein iſt/ das iſt/ man verſtehet nichts von goͤttlichen himliſchen Sachen/ vnd kan ſein Volck nicht recht leren/ das iſt/ ſein Verſtand vnd Gedancken werden vom ewigen Liecht nit erleuchtet/ ſondern iſt vom Wein dieſer Welt vberwunden/ vnnd fehret in die ewige Finſternis.
Auff dieſe Buſſe/ das iſt/ auff hertzliche Rew vnnd Leid vber die Suͤnde/ vnd auff den wahren Glauben an Chriſtum folget deñ auch Vergebung der Suͤndẽ/ die allein ſtehet in dem Verdienſt Jeſu Chriſti/ vñ des Verdienſtes kan niemand genieſſẽ ohne Buſſe/ darumb geſchicht ohne Buſſe keine Vergebung der Suͤnden/ Sehet dẽ Schecher am Creutz an/ ſolte er Vergebung der Suͤnden haben/ vñ mit Criſto im Paradeiß ſeyn/ ſo muſte er am Creutz Buſſe thun/ vnd das geſchahe mit rewendem vnnd gleubigem Hertzen/ als er ſprach zu ſeinem Geſellen:
Vnd du fuͤrchteſt dich auch nicht fuͤr Gottes Zorn?
Wir empfahen/ wz vnſere Thaten werth ſein/ vñ ſprach zu Jeſu:
Herr gedencke an mich/ weñ du in dein Reich koͤmpſt.
Da ſehen wir ein rewendes vnd gleubiges Hertz.
Vorbilde der Buſſe
Levit. 10.
Wolluſt ein ſtarcker Wein
Schoͤner Typus.
Ohne Buſſe keine Vergebung.
Die gnedige Vergebung der Suͤnden/ ſo das rewende Hertz im wahren Glaubẽ ergreiffet vñ empfehet/ erſtatten alles fuͤr Gott/ was wir nicht koͤnnen oder vermoͤgen wieder zu bringen.
Da iſt denn Chriſtus mit ſeinem Tode vnd Blut/ vnd erſtattet alles/ jetzo iſts ſo vollkoͤmlich vergebẽ/ als wenn es nie geſchehen were/ ja die Bezahlung iſt groͤſſer denn die Schuld:
Daher ſagt Dauid Pſalm.
51. Daß ich nicht allein von meinen Suͤnden gereiniget/ alſo daß ich ſchneeweiß werde/ ſonden weiſſer denn der Schnee.
Sintemal Chriſti Bezahlung groͤſſer iſt denn alle meine Suͤnde.
Chriſtus erſtatter alles an vnſer ſtat.
Vnd daher koͤmpts nun/ daß Gott aller meiner Suͤnde nicht mehr gedencken wil/ wenn ſich der Suͤuder bekehret/ Ezech. 18.
Denn was vollkoͤmlich vnd vberfluͤſſig bezahlet iſt/ ja gantz vñ gar getilget iſt/ wie Eſai. am 43. ſtehet/ das muß auch vergeſſen werden.
Aber das bekehren muß vorher gehẽ/ wie der Prophet ſpricht: Waſchet/ reiniget euch/ vnd deñ kompt/ ſo wollen wir mit einander rechten.
Wenn ewer Suͤnde blutrot were/ ſol ſie ſchneeweis werdẽ/ Als wolte er ſagen: Ihr wollet Vergebung der Suͤnde haben/ iſt recht/ Ich habs euch zugeſagt:
Aber kompt her/ ſpricht er/ wir wollẽ mit einander rechten. Habe ich euch nicht Buſſe predigen laſſen/ darnach Vergebung der ſuͤnde.
Wo iſt ewre Buſſe?
Wo iſt der wahre lebendige Glaube?
Iſt das da/ wolan/ ſo iſt hie Vergebung der ſuͤnde/ vnd wenn deine Suͤnde blutrot were/ das iſt/ ſo tieff gefaͤrbet/ vnd ſo groß/ dz weder Himmel noch Erde tilgen koͤnte/ ſo ſol ſie doch ſchneweiß werdẽ/ Buſſe/ Buſſe iſt die rechte Beichte/ haſtu die in deinem Hertzẽ/ nemlich wahre Rew vnnd den Glauben/ ſo abſolvirt dich Chriſti Blut vnd Tod von alle deinen Suͤnden.
Denn das iſt das ſchreyen des vergoſſenen Bluts Jeſu Chriſti zu Gott in Himmel/ das iſt die rechte Abſolution.
Warumb Gott der Suͤnden vergiſſet.
Eſal. 1.
Wahre Abſolution.
Diß iſt die rechte Flucht zu den Freyſtaͤdten/ da man fuͤr dem Blutrecher ſicher iſt/ wie Moſes dẽ Kindern Iſrael ausſonderte drey Freyſtaͤdte/ Deut. 4. Bezer/ Ramoth vnd Golan/ dz dahin flohe/ wer ſeinen Nechſten vnuerſehens hatte todt geſchlagen/ vñ weñ er dahin kam/ war er fuͤr dem blutrecher ſicher.
Aber/ OGott/ wie offt ſchlagen wir vnſern Nechſten vnuerſehens todt mit der Zungen/ mit den Gedancken/ mit Haß vnd Neid/ mit Zorn/ Rachgier vñ Vnbarmhertzigkeit.
Laſſet vns fliehen durch die flucht der goͤttlichen Rewe vñ des Glaubens zu den Freyſtaͤdten der Gnade vnd Barmhertzigkeit Gottes/ vnd zu dem heiligen Creutz des Herrn/ zu ſeinem thewren Verdienſt/ da werden wir die rechte Freyſtadt finden/ dz vns der Blutrecher nicht ergreiffe/ vñ vns mit dem Maß wider meſſe/ damit wir gemeſſen haben.
Denn Chriſtus iſt durch jene Freyſtaͤdte bedeutet worden:
Denn Bezer heiſt ein feſter Thurn/ turris munita, Chriſtus iſt der rechte Bezer/ ein feſter Thurn/ der Name des Herrn iſt ein feſtes Schloß/ der Gerechte leufft dahin/ vñ wird beſchirmet/ Prouerb. 18.
Das iſt der Name Jeſus.
Ramoth heiſt hoch erhaben/ Chriſtus iſt auch der rechte Ramoth/ hoch erhaben/ der allerhoͤchſte/ in ſeinem Namen bengen ſich alle Knie im Himmel vnd auff Erden/ vnd vnter der Erden/ Philip. 2. Golan heiſt ein hauffe der Menge/ Chriſtus iſt auch der rechte Golan/ vberhaͤufft mit viel Gnade vnd Vergebung/ Pſal. 130. Reich vñ barmhertzig vber alle/ die ſeinen Namen anruffen/ Rom. 10.
Geiſtlicher Todſchlag.
Geiſtliche Deutung der Juͤdiſchen Frey ſtaͤdte.
Eſat. 55.
Pſal. 130.
Vnnd diß iſt das dritte Stuͤck des rechten innerlichen/ geiſtlichen/ wahrẽ Gottesdienſts/ der da fleuſt auß erkentnis Gottes/ vnd auß dem wahren Erkentnis Gottes Buſſe/ vnnd auß der Buſſe Vergebung der ſuͤnde.
Diß ſind wol drey/ aber in Warheit eins/ deñ diß iſt das einige wahre Erkentnis Gottes.
Geiſtliche Deutung warumb Prieſter vom Opffer eſſen muſten.
Vnd ſolch dritte Stuͤck iſt darin abgebildet/ daß die Prieſter haben vom Offer eſſen muſſen/ das iſt/ das annemen des Todes vñ Bluts Chriſti durch den Glauben/ vnd daß es an heiliger Staͤte hat muͤſſen gegeſſen werden/ dz iſt/ die Buſſe.
Denn der Glaube in Krafft des Blutes Chriſti machet dich fuͤr Gott ſo heilig/ als weñ du nie keine Suͤnde gethan hetteſt/ dz iſt die heilige Staͤte/ wie der Porphet ſpricht:
Weñ ſich der Gottloſe bekehret/ ſo ſol es jn nicht ſchaden/ daß er gottloß geweſt vnd aller ſeiner vorigen Suͤnde ſollen nicht mehr gedacht werden.
Levit. 10. E Zech.
18 & 33.
Moſis Geſetz vñ Opffer in den Geiſt verwandelt.
Sihe/ alſo iſt Moſis Geſetz nun in den Geiſt vnd innerlich heilig newes Leben verwandelt/ vnd Moſis Opffer in die wahre Buſſe/ dadurch wir Gott vnſer Leib vnd Seele opffern/ auch jm ein ſchuͤldiges Danckopffer bringen/ vnd jm allein die Ehre geben/ ſeines geoffenbarten erkentnis der Bekehrung/ der Rechtfertigung/ der vergebung der Suͤnde/ auff daß GOtt alles allein bleibe/ ſeine Gnade recht erkant/ vnd mit danckbarem Hertzen vnd Munde gelobet vñ gepreiſet werde in Ewigkeit.
Vnd das iſt der rechte wahre Gottesdienſt: Mich. 6. es iſt dir geſagt Menſch was gut iſt/ vnd was der Herr von dir fordert/ nemlich Gottes Wort halten/ Liebe vben/ vnd demuͤtig ſeyn fuͤr dem Herrn deinem Gott.
Ach wenn wollen wir doch denn nun Buſſe thun/ auff daß wir zur Vergebung der Suͤnde kommen moͤgen?
Denn zu Vergebung der Suͤnde kan man nicht kommen ohne Buſſe.
Wie kan doch Suͤnde vergeben werden/ wenn nit goͤttliche gnadenhungerige Rewe vber die Suͤnde da iſt?
Wie kan aber bey dem Rew vber die Suͤnde ſeyn/ der die Suͤnde nit laſſen wil/ vnd ſein Leben endern.
Gott bekere vns alle vmb Chriſti willen.
Wahrer Gottesdienſt im Hertzen/ nicht euſſerlich.
Alſo verſteheſtu nun/ daß der wahre Gottesdienſt ſtehet im Hertzen/ im Erkentnis Gottes/ in wahrer Buſſe/ dadurch das Fleiſch getoͤdtet/ vnnd der Menſch zum Bilde Gottes wieder ernewert wird.
Denn dadurch wird der Menſch zum heiligen Tempel Gottes/ in welchem der innerliche Gottesdienſt durch den heiligẽ Geiſt verrichtet wird/ Glaube/ Liebe/ Hoffnung/ Demut/ Gedult/ Gebet/ Danckſagung/ Lob vnd Preiß Gottes.
Wahrer Gottesdienſt im Geiſt.
Warumb es Gottes dienſt heiſ ſe.
Nicht heiſſets aber darumb ein Gottesdienſt/ daß Gott vnſers dienſtes beduͤrffe/ oder daß er Nutzen dauon hette: Sondern ſo barmhertzig vnd guͤtig iſt er/ daß er ſich ſelbſt vns mit alle ſeinem Gute gerne mittheilen wolte/ in vns leben/ wircken/ vnd wohnen/ wenn wir jhn durch ſeine Erkentnis/ durch den Glauben vnd wahre Buſſe auffnemen wolten/ daß er ſeine Werckſtat in vns haben moͤge.
Denn es gefallen jm keine Wercke/ die er nicht ſelbſt in vns wircket.
Darumb hat er vns befohlẽ Buſſe zu thun/ Gleuben/ Beten/ Faſten/ auff daß wir/ vnd nicht er Nutz dauon hetten.
Denn Gott kan niemand geben oder nemen/ from̃en oder ſchaden.
Sind wir from/ der Nutz iſt vnſer.
Sind wir boͤſe/ der Schade iſt vnſer.
Wenn du gleich ſuͤndigeſt/ was wiltu Gott damit ſchaden?
Welche Werck Gott gefallen.
Daß vns aber Gott jhm dienen heiſſet/ thut er nicht ſeinet wegen/ ſondern vnſert wegen.
Denn weil Gott ſelbſt die Liebe iſt/ ſo thut man jhm einen Dienſt daran/ vnd gefellet jhm wol/ ſo er viel findenmag/ die ſeiner Liebe genieſſen moͤgen/ denen er ſich kan mittheilen.
Gleich wie ein Kindlein der Mutter einen Dienſt daran thut/ weñ es jhr die Milch außſauget/ vnd das alles aus Liebe.
Viel milder begnadet Gott ſeine diener vnd Liebhaber.
Weñ wir Gott von Hertzẽ die nen/ iſt der Nutz vnſer/ vnd nicht Gottes.
Das XXII. Capittel.
Ein wahrer Chriſt kan nirgend an er kant werden/ denn an der Liebe vnd taͤglichen Beſſerung ſeines Lebens/ wie ein Baum an ſeinen Fruͤchten.
Pſalm.
92. Der Gerechte wird gruͤnen wie ein Palmbaum/ er wird wachſen wie ein Ceder auff dem Libano/ die gepflantzet ſind in dem Hauſe des HErrn/ werden in den Vorhoͤfen vnſers Gottes gruͤnen/ vnd wenn ſie gleich alt werdẽ/ werden ſie dennoch bluͤhen/ fruchtbar vnd friſch ſeyn/ daß ſie verkuͤndigen/ daß der HErr ſo fromb iſt/ mein Hort/ vnd iſt kein vnrecht an jhm.
NIcht der Name/ ſondern ein Chriſtlich Leben beweiſet einẽ wahren Chriſten/ vnd wer ein rechter Chriſt ſeyn wil/ ſol ſich befleiſſigen/ daß man Chriſtum ſelbſt in jhm ſche an ſeiner Liebe/ Demut vñ freundligkeit.
Denn niemand kan ein Chriſt ſeyn/ in welchem Chriſtus nicht lebet.
Ein ſolch Lebẽ muß von innen aus dem Hertzen vnd Geiſt gehen wie ein Apffel aus der innerlichen gruͤnenden Krafft des Baumes.
Denn der Geiſt Chriſti mus das Leben regieren/ vnd Chriſto gleichfoͤrmig machen/ wie S. Paulus Rom. 8. ſpricht:
Welche der Geiſt Gottes treibet/ die ſind Gottes Kinder/ wer den Geiſt Gottes nicht hat/ der iſt nit ſeyn.
Was nun fuͤr ein Geiſt den Menſchen inwendig treibet vnd beweget/ ſo lebet er außwendig/ darumb zu einem rechtem Chriſtlichen Leben der heilige Geiſt hoch von noͤhten iſt.
Denn ein jeglich Leben gehet aus dem Geiſt/ es ſey gut oder boͤſe/ darumb hat vns der Herr befohlen vmb den heiligen Geiſt zu bitten/ vnd er hat vns denſelbigen verheiſſen/ vnd er iſt der Geiſt der newẽ Geburt/ der vns in Chriſto lebendig machet zu einem newen geiſtlichẽ himliſchen Leben.
Aus demſelbigen immer gruͤnenden lebendigen Geiſt GOttes muͤſſen herfuͤr bluͤhen die Chriſtlichen Tugenden/ daß der Gerechte gruͤnet wie ein Palmbaum/ vnd waͤchſet wie ein Ceder auff dem Libano/ die der Herr gepflantzet hat.
Chriſtus muß in einem Chriſten geſpuͤ ret werdẽ.
Ein ſeglich Leben gehet aus dem Geiſt Luc. 11. Cit. 3.
Geiſtlicher Palm baum.
Darumb muß der Menſch erſtlich inwendig ernewert werdẽ in dem Geiſt ſeines Gemuͤts nach Gottes Bilde/ vnd ſeine innerliche Begierden vnd Affectẽ muͤſſen Chriſto gleichfoͤrmig werden/ welches S. Paulus nennet nach Gott gebildet werden/ Epheſ. 4. Auff dz ſein euſſerlich Leben aus dem grunde ſeines Hertzens gehe/ vnd er von innen alſo ſey/ wie er von auſſen fuͤr den Menſchen iſt.
Vnd billich ſoll inwendig im Menſchen vielmehr ſeyn/ denn außwendig geſpuͤret wird/ denn Gott ſihet ins verborgene/ vnd pruͤffet Hertzen vnd Nieren/ Pſalm.
7.
Einchriſt muß von innen alſo ſeyn/ wie er von auſſen.
Vnd ob wir wol inwendig nicht ſo rein ſeyn/ als die Engel/ ſollen wir doch darnach ſeufftzen/ vnnd diß gleubige Seufftzen nimpt Gott an vns zu reinigen/ deñ der heilige Geiſt hilfft vnſerer Schwachheit/ vñ vertritt vns bey Gott mit vnaußſprechlichẽ Seufftzen/ Rom. am 8. Ja das Blut Chriſti reiniget vns alſo durch den Glaubẽ/ daß kein Runtzel oder Flecken an vns iſt.
Eph. am 5. Vnd das noch mehr iſt/ vnſer Reinigkeit/ Heiligkeit/ Gerechtigkeit/ iſt nicht eines Engels Reinigkeit/ ſondern ſie iſt Chriſti Gerechtigkeit/ ja Chriſtus ſelbeſt/ 1. Corinth. 1.
Darumb wir vnſer Heiligkeit weit oder aller Engel Reinigkeit vñ Heiligkeit ſetzen ſollen.
Denn ſie iſt Chriſtus ſelbſt/ Jerem. 33. Vnd dieſe empfangene/ vnuerdiente/ aus gnadẽ geſchenckete gerechtigkeit/ reinigkeit vnd Heiligung ſol billich Leib/ Seele vnd Geiſt ernewren/ vnd ein heilig Leben wirckẽ.
Der Chriſten Reinigkeit vñ Heiligkeit
Darumb muͤſſen wir ſeyn in vnſerm Chriſtenthumb wie ein junges Palmbeumlein/ dz immer gruͤnet/ fort waͤchſet/ vnd groͤſſer wird: Alſo muͤſſen wir wachſen vnd zunemen in Chriſto.
So viel waͤchſet aber ein Menſch in Chriſto/ ſo viel er am Glauben vnd an Tugenden vnnd Chriſtlichem Leben zunimpt/ vnd ſich taͤglich beſſert/ vnd ſo viel Chriſtus in jhm lebet/ vnd das heiſt gruͤnen wie ein Palinbaum.
Epheſ. 4. Coloſſ.
3. Einchriſt ein ſtets gruͤnẽder Palmbaũ.
Ein Chriſt muß ſich taͤglich ernewren vnnd auffſprieſſen wie ein Palmbaum/ vnd jhme vorſetzen ſeinem Namen gnug zu thun/ als ob er heut erſt were ein Chriſt worden/ vnd ſoll taͤglich darnach ſeufftzen/ daß er nicht ein falſcher Chriſt ſeyn moͤge.
Wie ein jeglicher/ der beruffen iſt zu einem Ampt/ ſich befleiſſigen muß ſeinem Beruff genug zu thun.
Alſo ſind wir beruffen zu Chriſto mit einem heiligen Beruff.
Vnnd wo ein ſolcher heiliger Vorſatz nicht iſt/ da iſt auch keine Beſſerung/ vnd gruͤnen vnd zunemen in Chriſto/ ja der lebendigmachende Geiſt Chriſti iſt nicht da.
Denn ein ſolcher Vorſatz gutes zu thun koͤmpt aus dem heiligen Geiſte/ vnd iſt die vorlauffende Gnade Gottes/ die alle Menſchẽ locket/ reitzet vnd treibet.
Wol dem/ der jhr Statt vnd Raum gibt/ vnd die Stimme der Weißheit Gottes hoͤret/ die auff der Gaſſen ruffet.
Alles/ was ein Menſch anſiehet/ iſt eine Erinnerung ſeines Schoͤpffers/ dardurch ruffet jn Gott/ vnd wil jhn zu ſich ziehen.
Eines Chriſten Beruff.
Weisheit Gottes ruffet vns Prov. 1.
Vnd ſo offt wir nun das mercken daß wir geruffen vnd gelocket werden/ ſollen wir bald anfahen gutes zu thun/ denn das iſt die rechte zeit/ da wir nicht verhindert werdẽ:
Es wird bald ein andere Zeit kommen/ da wir verhindert werden gutes zu gedencken/ hoͤren/ reden vñ thun.
Darumb ſihet daſſelbige die ewige Weisheit Gottes zuuor/ vñ ruffet vns an allen Orten/ das wir die Zeit nicht verſeumen.
Weñ gott ruffet/ das iſt die rech te Zeit.
Sihe einen Baum an/ der ſtehet jmmer vñ wartet auff den Sonnenſchein vnd gute Einfluͤſſe des Himmels/ vnd iſt jmmer bereit dieſelbige zu empfahen: Alſo ſcheinet die Gnade Gottes vnnd himliſche Einfluͤſſe auff dich/ wuͤrdeſtu nur nicht von der Welt verhindert dieſelbige zu empfahen.
Gnadenſchemoder Liecht got tes.
Nichtigkeit vnſers Lebens.
Bedencke die kurtze Zeit deines Lebens/ wie viel Vbungen Chriſtlicher Tugenden du verſeumet haſt/ die halbe Zeit deines Lebens haſtu geſchlaffẽ/ die andere helffte haſtu mit Eſſen vñ trincken zugebracht/ vnd wenn du nun ſterben ſolt/ haſtu kaum angefangen recht zu leben/ vnd gutes zu thun.
Wie ein Chriſt leben ſol.
Wie ein Menſch zu ſterben begeret/ ſo ſoll er auch leben.
Du wolteſt ja nit gern ſterben als ein Gottloſer/ Ey ſo ſoltu auch nicht leben als ein Gottloſer/ Wiltu ſterben als ein Chriſt/ So muſtu leben als ein Chriſt.
Der lebet aber als ein Chriſt/ der alſo lebet/ als wenn er heute ſterben ſolte.
Ein Knecht muß jmmer bereit ſeyn fuͤr ſeinem Herren zu erſcheinen/ wenn er jhm ruffet.
Nun ruffet Gott einen jeglichen durch den Tod.
Selig iſt der Knecht/ den der Herr wachend find/ wenn er koͤmpt.
Er wird jhn vber alle ſeine Guͤter ſetzen.
Wer iſt aber der da wachet?
Der ſich die Welt/ vnd die nach der Welt leben/ nicht leſt verfuͤhren.
Die Ergerniſſen ſind boͤſe Pfropffreiſer/ die offt einẽ guten Baum verderben/ das er nit grunen vnd bluͤhen kan/ ꝛc.
Das XXIII. Cpaittel.
Ein Menſch/ der in Chriſto wil wachſen vnd zunemen/ muß ſich vieler weltlichen Geſellſchafft entſchlagen.
Pſal. 84.
Wie lieblich ſind deine Wohnung HERR Zebaoth.
Mein Leib vnnd Seel frewet ſich in dem lebendigen Gott.
ALlzu vieler vñ offterer weltlicher Geſellſchafft muſtu dich euſſern vnd entziehen.
Denn gleich wie dem menſchlichen Leibe nicht beſſer iſt/ denn wenn er in ſeinem Hauſe iſt: Alſo iſt der Seelen nie beſſer/ als weñ ſie in jhrem eigenen Hauſe iſt/ das iſt/ in Gott ruhet/ darauß ſie gefloſſen iſt/ da muß ſie wider einflieſſen/ ſol jhr wol ſeyn.
Eine Creatur ruhet nicht beſſer/ als in dem/ darauß ſie worden iſt/ ein Fiſch im Waſſer/ ein Vogel in der Lufft/ vnd ein Baum im Erdreich: Alſo die Seele in GOtt/ wie der 84. Pſalm ſpricht:
Der Vogel hat ein Hauß funden/ vñ die Schwalbe jhr Neſt/ ꝛc. Vñ wie es nicht gut iſt/ daß man die Jungfrawen vnd Kinder viel ſpatzieren gehen leſt: Alſo iſt nicht gut/ daß du deine gedancken vnd Wort viel leſſeſt vnter ander Leute ſpatziren gehen/ behalt ſie im Hauſe deines Hertzens/ ſo werdẽ ſie nicht võ den Leuten geergert.
Geneſ. 34.
Eſai. 54.
Eſai. 59.
In den Vorhoͤfen vnſers Gottes grunen die Pflantzen des Herrn die Cedern auff dem Libano.
Was ſind die Vorhoͤfe vnſers Gottes?
Es ſind die innerliche geiſtliche Feyertage des Hertzens/ vnd der innerliche geiſtliche Sabbath/ vñ der bluͤhende Libanus iſt in der Wuͤſten/ in der Einſamkeit des Geiſtes.
Suche denſelben/ da kanſtu dich ſelbſt erforſchẽ/ vnd Gottes Wunder vnd Wolthaten betrachten.
Canti.
3.
Mancher hat luſt klug vnd ſpitzig Ding zu leſen vñ zu erforſchẽ/ dadurch doch dz Hertz mehr geergert/ als gebeſſert wird.
Was nicht Ruhe des Hertzens/ vnd Beſſerung mit ſich bringet/ das ſoll nicht gehoͤret/ geredet/ geleſen oder gedacht werden.
Deñ die Baͤume des Herrn ſollen jmmerdar wachſen vnd zunemẽ in Chriſto. S.
Paulus hat ſich gehalten als einer/ der nichts mehr wuſte den Jeſum Chriſtum den gecreutzigten.
Darumb die Heiligen Gottes ſich jmmer befliſſen haben in der ſtille mit inniger Andacht goͤttlich zu leben/ vnd den himliſchen Gemuͤtern gleich zu werden/ vnd in Gott zu ruhen/ das iſt die hoͤchſte Ruhe der Seelen.
Darumb einer von denſelbigen geſagt:
So offt ich vnter Menſchen bin/ komme ich minder deñ ein Menſch wider heim.
Denn die Menſchheit ſtehet in der Gleichnis Gottes/ darumb Gott den Menſchen alſo definirt vnd beſchrieben/ das ein Menſch ein Bilde ſey/ das jhm gleich ſey/ je vngleicher Gott/ je minder Menſch/ je mehr ſich aber der Menſch zu Gott wendet/ je gleicher er Gott wird.
Sol ſich aber der Menſch zu Gott wenden/ ſo muß er ſich võ der Welt abwenden.
Ein jeglich Saͤmlein bringet eine Frucht/ die jhm gleich iſt:
Alſo/ iſt der Same Gottes in dir/ der heilige Geiſt/ vnd das Wort Gottes/ ſo wirſtu ſeyn ein Baum der Gerechtigkeit/ ein Pflaͤntzlein zum Lob vnd Preiß Gottes/ Eſai. 61.
Nichts zu gebrauchẽ was nicht beſſer.
Cor. 2.
Beſchreibung den Menſchẽ
Same got tes bringt goͤttliche Frncht.
Ergerliche Wort befleckt die Seele.
Manchmal wird ein Wort geredt/ oder man redets ſelbſt/ daß einem ein Stachel wird im Hertzen/ welcher die Seele verwundet.
Darumb iſt niemand ſicherer vnd ruhiger/ denn ſo er daheim iſt/ vnd auch ſeine Gedancken/ Wort vnd Siñe in dem Hauſe ſeines Hertzens behelt.
Man lieſet vom Diogene dem Philoſopho, da jhn einer vexirt hat mit dieſer Schlußrede:
Was ich bin/ das biſtu nicht/ Ich bin ein Menſch/ darumb biſtu kein Mẽſch/ hat er geſagt:
Der Schluß iſt nicht recht/ fahe von mir an/ ſo iſt er recht.
Viehemen ſchen ſind Vnmenſchen.
Wil einer wol reden lernen/ ſo lerne er zuuor wol ſchweigen/ denn viel waſchen heiſſet nicht wol reden.
Wil einer wol regieren/ der lerne zuuor wol vnterthenig ſeyn/ denn niemand kan wol regieren/ der Gott nicht ſelbſten vnterthenig vnd gehorſam iſt.
Wil einer Ruhe vnd Friede im Hertzen haben/ ſo bewahre er ſeinen Mund wol/ vnd befleiſſige ſich eines guten Gewiſſens.
Denn ein boͤſes Gewiſſen iſt die groͤſſeſte Vnruhe/ doch findet auch ein boͤſes Gewiſſen ſeine Ruhe in Chriſto durch Widerkehren vnd Buſſe.
Gleich wie das Taͤublein Noæ nirgends fande/ da es moͤchte ruhen/ ohne in der Archen/ darumb kam es wieder/ die Arche iſt Chriſtus vnd ſeine Chriſtenheit/ die nur eine Thuͤr oder Fenſter hat/ das iſt die Buſſe/ dadurch man zu Chriſto eingehet/ vnd wie das Taͤublein bald wieder koͤmpt zu der Archen: Alſo muſtu bald wider einkehren in dein Hertz zu Chriſto von den vielen Waſſern dieſer Welt/ oder du wirſt keine Ruhe finden.
Tugend wird aus widerwer tigkeit geboren.
Groͤſſeſte Ruhe vñ Vnruhe.
Deutung der Archẽ Geneſ. 8.
Nichts ohne Furcht zu gebrauchen.
Biſtu nun vnter den Leuten/ vnnd muſt der Welt gebrauchen/ thue es mit Furcht vnd Demut ohne Sicherheit/ vnd ſey wie ein junges Beumlein an den Stab der Demut vñ Gottsfurcht gebunden/ das nicht Ein Sturmwind auffſtehe/ vnd dich zubreche, Wie offt wird mancher betrogen/ der allzu ſicher der Welt gebrauchet.
Wie dem Meer nicht zu trawen iſt: Alſo iſt der Welt auch nicht zu trawen.
Denn die auswendige Ergetzligkeit vnnd Troſt der Welt kan bald in ein Vngeſtuͤm verkehret werden/ vnd die Weltfreude kan bald ein boͤß Gewiſſen machen.
O wie ein gut Gewiſſen behielt der/ der keine zergẽgliche Freude ſuchte vnd ſich nimmer mit dieſer Welt bekuͤmmerte.
O wie ein ruhig vnnd fried ſam Gewiſſẽ hette der/ der alleine goͤttliche Ding betrachtete/ vnnd alle ſeine Hoffnung auff Gott ſetzte.
Owie groſſen vnd ſuͤſſen Troſt wuͤrde der von Gott haben/ der ſich nicht auff der Welt Troſt verlieſſe.
Wie mancher Menſch wuͤrde offt ſeine Bekehrung/ Beſſerung vnd heilige Andacht bey jm ſelbſt finden/ die er bey andern Leuten verleuret/ denn in deinem Hertzen findeſtu das/ daß du auſſer demſelbigen verleureſt.
Ein Beumlein wechſet nicht beſſer/ denn in ſeinem eigenen Grunde vnd Erdreich: Alſo der inner Menſch wechſet nicht beſſer denn im inneren Grunde des Hertzens/ da Chriſtus iſt.
Wahre Ruhe vnd Troſt.
Eſa. 48. Pax non eſt impiis.
Freude vnd Traurigkeit iſt des Menſchen Gewiſſen/ braucheſtu es zu goͤttlichen innerlichen Dingen/ ſo wird dein Gewiſſen deine inwendige Freude/ braucheſtu es zu euſſerlichen weltlichen Dingen/ ſo wird es deine inwendige Traurigkeit vnd Hertzeleit.
Gewiſſens Art.
So offt ſich eine andechtige Seele vmb der Suͤnde willen betruͤbet/ ſo offt beweinet ſie ſich heimlich/ da findet ſie den Threnenbrunn vnd Threnenquellen/ mit denen ſie ſich alle Nacht im Glauben vnd Geiſt durch den Namen Jeſu waͤſchet vnd reiniget/ auff daß ſie heilig vnd wirdig ſey einzugehẽ in das Verborgene/ Allerheiligſte/ da Gott heimlich mit jhr reden kan.
Heilſame Traurigkeit.
1. Cor. 6.
Eſai. 45.
Vnd weil Gott ein verborgen Gott iſt/ muß jhme die Seele heimlich werden/ mit welcher ers reden ſol/ Pſal. 85. Audiam, quid in me loquatur Dominus, Ach daß ich hoͤrẽ ſolte/ daß der Herr redet/ Pſalm. 34.
Da ich den Hern ſuchte/ Antwortet er mir/ vnnd errettet mich auß aller meiner Furcht.
Da dieſer Elende rieff/ hoͤret der Herr/ vnd halff jhm auß allen ſeinen Noͤthen. Pſalm. 5. Herr/ fruͤhe wolteſtu meine Stimme hoͤren/ fruͤhe wil ich mich zu dir ſchicken vnnd darauff mercken.
Sie wird aber ſo viel Gott deſto heimlicher/ ſo vil ſie von der Welt abgeſcheiden iſt/ wie der Ertzvater Jacob/ da er ſich von ſeinen Kindern vnd Freunden abzog/ reden Gott vnd die Engel mit jhm.
Denn Gott vnd die Engel lieben eine heilige Seele vber die maſſe/ vnd laſſen ſie nit allein.
Divinum alloquum.
Wie Gott im verbor gen mit vns redet. Geneſ. 32.
Das XXIV. Capittel.
Von der Liebe Gottes vnd des Nechſten.
1. Tim. 1.
Die Summa aller Gebot iſt/ Liebe von reinem Hertzen/ von gutem Gewiſſen/ vnd von vngeferbtem Glauben.
IN dieſem Spruͤchlein lehret vns der Apoſtel die hoͤchſte vnd edelſte Tugend die Liebe/ vnd berichtet vns dauon viererley:
Erſtlich ſpricht er: Iſt ſie eine Summa aller Gebot.
Denn die Liebe iſt des Geſetzes erfuͤllung/ in welcher alle Gebot begriffen ſeyn/ ohne welche auch alle Gaben vnnd Tugende fruchtlos vnd vntuͤchtig ſeyn.
Darnach ſpricht er:
Die wahre Liebe ſoll gehen von reinem Hertzen.
Diß Wort begreifft in ſich die Liebe gegen Gott/ daß das Hertz rein ſey von aller Weltliebe/ dafuͤr vns S. Johannes warnet/ 1. Joh. 2. Lieben Kinder/ haͤbt nicht lieb die Welt/ noch alles was in der Welt iſt/ Als da iſt/ Augenluſt/ Fleiſchesluſt/ hoffertiges Leben/ vñ die Welt vergehet mit jhrer Luſt/ Wer aber den Willen Gottes thut/ der bleibet in Ewigkeit.
Wer nun von aller Creatur Liebe ein rein Hertz hat/ alſo daß er ſich auff kein zeitlich Ding/ es habe Namẽ wie es wolle/ verleſſet/ oder einige Ruhe ſeines Hertzens darauff ſetzet/ ſondern allein auff Gott/ wie David im 73. Pſalm ſpricht: Herr/ wenn ich nur dich habe/ ſo frage ich nichts nach Himmel vnd Erden/ vnnd wenn mir gleich Leib vnnd Seele verſchmachtet/ ſo biſtu doch Gott allzeit meines Hertzens Troſt/ vñ mein Theil/ deſſen Liebe gehet von reinem Hertzen/ Item/ weñ es auch mit Luſt vnd Freude geſchicht/ wie im 18. Pſalm eine ſolche reine Liebe Gottes beſchrieben iſt:
Hertzlich lieb hab ich dich Herꝛ/ Herꝛ meine Staͤrcke/ mein Fels/ mein Erretter/ mein Burg/ mein Hort/ mein Gott/ auff den ich trawe/ mein Schild vnnd Horn meines Heils vnd mein Schutz.
Reine Liebe Gottes
Liebe von reinem Hertzen.
Zum dritten lehret vns der Apoſtel/ daß die Liebe ſeyn ſoll von gutem Gewiſſen.
Diß gehet nun an die Liebe des Nechſten/ daß man den Nechſten nicht liebe vmb genieſſes oder nutzes willen:
Denn das iſt eine falſche Liebe/ von boͤſem gewiſſen/ auch wiſſentlich ſeinen Nechſten nicht beleidige mit Worten oder Wercken/ jhn nicht heimlich oder oͤffentlich anfeinde/ haſſe/ neide/ Zorn oder Groll im Hertzen trage/ daß jhn ſein Gewiſſen nicht anklage in ſeinem Gebet fuͤr Gott.
Liebe võ gutem Ge wiſſen.
1. Joh. 3.
Zum vierdten ſoll die Liebe ſeyn von vngeferbtem Glauben/ daß man wider ſeinen Glauben vnd Chriſtenthum nit handele/ Gott verleugne heimlich oder oͤffentlich/ in dem Creutz oder guten tagen/ in Vngluͤck oder Gluͤck.
Vnd das iſt die Sum̃a dieſes Spruͤchleins/ wolſe jedes Theil nu nach einander beſehẽ.
Liebe von vngeferbetem Glauben.
I.
Erſtlich ſpricht der heilige Apoſtel Paulus:
Die Liebe ſey die Summa alier Gebot/ das iſt/ die Liebe ſo aus wahrem Glauben gehet/ iſt das alleredelſte/ beſte vnd hoͤchſte Werck vñ Frucht des Glaubeus/ das ein Menſch thun kan/ vnd das Gott am beſten gefelt.
Denn Gott fordert nicht groſſe/ hohe vnnd ſchwere Werck von vns jhm damit zu dienen/ ſondern hat den ſchweren Gottesdienſt des alten Teſtaments/ vnd die vielen Gebot in Glauben vnnd Liebe verwandelt/ vñ vns darzu den heiligen Geiſt gegebẽ/ wie Rom. 5. ſtehet:
Gott hat ſeine Liebe durch den heiligen Geiſt in vnſere Hertzen außgegoſſen/ da hoͤrẽ wir den rechten Vrſprung dieſer Tugend.
Gott fordert nicht hohe Werck von vns.
Liebe iſt kein ſchwer Werck oder Gebot
Darumb iſt nun die Liebe nicht ein ſchweres Werck/ ſondern leichte einem frommen gleubigem Menſchen/ ſeine Gebot ſind nicht ſchwere/ ſpricht S. Johannes 1. Joh. 5. verſtehe einem erleuchteten Chriſten.
Denn der heilige Geiſt ein freywillig guͤtig Hertz macht.
Gott fordert auch nicht groſſe Kunſt vnd Geſchickligkeit von vns/ ſondern allein die Liebe/ wenn dieſelbe bruͤnſtig vnd hertzlich iſt ohne falſch/ dz iſt Gottes Wolgefallen/ darinn ſich Gott mehr beluͤſtiget vnd erfrewet/ vnd jhm daß gefallen leſt/ denn alle Kunſt vnnd Weisheit der Welt.
Vnd zwar wo die Liebe nicht iſt bey aller Weisheit/ Kunſt/ Wercken vnd allen Gaben/ ſo iſt alles vntuͤchtig vñ nichts guͤldig/ ja todt/ wie der Leib ohne Leben/ 1. Cor. 13.
Gott fordert nicht groſſe Kunſt võ vns.
Ohne Liebe ſindalle Werck vñ Gaben nichts werth.
Groſſe Geſchickligkeit iſt gemein dẽ Heyden vnd Chriſten/ groſſe Wercke ſind gemein den Glaͤubigen vnd Vnglaͤubigen/ allein die Liebe iſt die rechte Proba eines Chriſten/ vnd ſcheidet das falſche von dem guten.
Denn wo keine liebe bey iſt/ da iſt nichts gutes bey/ vñ wenns noch ſo koͤſtlich vnd gros ſcheinet/ Vrſach/ Gott iſt nicht darbey:
Denn Gott iſt die Liebe/ vñ wer in der Liebe bleibet/ der bleibet in GOtt/ vnd Gott in jhm/ 1. Joh. 4.
Liebe machet alle Ding lieblich/ vnnd beſchweret niemand.
Die Liebe iſt auch lieblich bey de Gott vnd Menſchen/ vnd deme/ der ſie vbet.
Denn alle andere Kuͤnſte/ geſchickligkeit vnd weißheit/ wenn man denſelben nachgruͤndet/ verzehrendẽ Leib/ machẽ Sorge/ muͤhe vnd Arbeit/ die des Leibes Plage vnd Pein ſeyn/ allein die Liebe beſſert/ erquicket/ erhelt beyde Leib vnd Seele/ vnd iſt niemand ſchaͤdlich/ ſondern bringet jhre reiche Fruͤchte.
Denn wer liebet/ dem wird Liebe zu Lohn/ die Tugend iſt jhr ſelbſt Lohn/ Suͤnde vnd Schande lohnet vbel.
Alle Kraͤffte Leibes vnd der Seelen nemen ſonſt ab/ vnd werdẽ muͤde:
Aber die rechte Liebe wird nit muͤde/ vnd hoͤret nimmermehr auff/ da ſonſt alle Erkentnis/ Sprachen/ auch der Glaube ſelbſt auffhoͤren wird/ 1. Cor. 13. Ro. 12.
Alles was Gott gefallen ſoll in vnſerem Thun/ das muß aus Gott gehẽ.
Denn Gott gefelt nichts/ was er nicht ſelbſt in vns wircket.
Gott aber iſt ſelbſt die Liebe/ darumb mus alles aus dem Glauben gehẽ/ was Gott gefallen ſol/ auß der Liebe aber was dem Menſchẽ nuͤtzlich vñ dienſtlich ſein ſoll/ ohne alle eigene Ehre vnd Nutz.
Alſo muß auch das Gebet auß hertzlicher Liebe gehen.
Gedencket nun/ was fuͤr ein Gebet aus einem ſolchen Hertzen gehet/ das voller Zorns vnd Feindſchafft iſt?
Vnd wenn ein ſolcher den gantzẽ Pſalter alle Tage betete/ ſo iſts alles fuͤr Gott ein grewel/ das wahre anbeten ſiehet im Geiſt/ im Glauben/ in der Liebe vnd nit in den Worten.
Gedencket an den Herrn Chriſtum/ der mit erbarmendem Hertzen ſprach:
Vater vergib jhnen.
Wer Gott nicht liebet/ der betet auch nicht:
Wer aber Gott Hertzlich liebet/ dem iſt beten eine Freude.
Wer Gott liebet/ der dienet jm von Hertzen/ wer jn nicht liebet/ der dienet jm auch nicht/ vnd wenn er auch einen Berg auff den andern truͤge.
Was auß der Liebe gehet/ das gehet auß Gott/ vnd gefelt Got
Wer Gott lieb hat/ betet gerne vnd recht.
Darumb mag dem Menſchen nichts nuͤtzlichers vnd beſſers geſchehen/ denn wenn GOttes Liebe in jhm erwecket wird.
Glaube ſol alles im Menſchẽ thun vnd laſſen durch die Liebe.
1. Cor. 16.
Der Glaube ſol alles in einem Chriſten thun/ was er thut durch die Liebe/ wie die Seele alles thut durch den Leib.
Die Seele ſihet/ hoͤret/ ſchmecket/ redet durch den Leib:
Alſo ſol die Liebe alles in dir thun/ du iſſeſt/ trinckeſt/ hoͤreſt/ redeſt/ ſtraffeſt/ lobeſt/ laß es alles in der Liebe geſchehẽ/ gleich wie es in Chriſto war/ er thete alles in der Liebe.
Siheſtu deinen Nechſten an/ ſo ſihe jhn mit erbarmender Liebe an/ Hoͤreſtu jhn/ hoͤre jhn mit Liebe/ Redeſtu mit jhm/ ſo rede mit Erbarmung.
Weñ wir mit vnſerm Nech ſten handeln/ ſol al les in der Liebe geſchehen.
Behalte die Wurtzel der Liebe allzeit in dir durch den Glaubẽ/ ſo mag nichts denn guts auß dir gehen/ vnd wirſt anfahen die Gebot Gottes zu erfuͤllẽ/ die alle in der Liebe beſchloſſen ſein/ darum̃ ein heiliger Lehrer ſpricht:
O du Liebe Gottes im heiligen Geiſt/ eine Suͤſſigkeit der Seelen/ vnd einiges goͤttliches Leben der Menſchen/ Wer dich nicht hat/ der iſt lebendig todt/ wer dich hat/ der ſtirbet fuͤr Gott nimmer.
Wo du nicht biſt/ da iſt der Menſchen Leben ein ſtetig Sterben:
Wo du biſt/ da iſt des Menſchen Leben ein Vorſchmack des ewigen Lebens.
Sehet alſo iſt die Liebe die Summa aller Gebot.
1. Cor. 16.
Lob der Liebe.
II.
Wie der Menſch Gott lieben ſoll von reinem Hertzen/ das Hertz ſol rein ſeyn von aller Weltliebe/ Gott ſol des Menſchẽ hoͤchſtes vñ beſtes Gut ſein/ Pſalm.
16. Der Herr iſt mein Gut vnd mein Theil/ du erhelſt mein Erbtheil.
Pſalm.
37. Der Herr kennet die Tage der Frommen/ vnd jhr Gut wird ewiglich bleiben. Habe deine Luſt am Herrn/ der wird dir geben/ wz dein Hertz wuͤndſchet.
An GOtt ſoll der Menſch ſeines Hertzẽ Luſt vnd Freude haben.
Gott des Menſchen hoͤchſtes Gut.
Darumb ſol Gott vnſerer Seelen das liebſte ſeyn/ weil er das hoͤchſte vnd beſte Gut iſt/ weil er alles Gut vnd alle Tugend ſelbſt iſt:
Denn Gott iſt nichts deñ eitel Gnade/ Liebe/ Freundligkeit/ Gedult/ Trewe/ Warheit/ Troſt/ Friede/ Freude/ Leben vnd Seligkeit/ vnnd dz hat er alles in Chriſtum gelegt/ wer den hat/ der hat dieſes alles:
Vnd wer GOtt lieb hat/ der hat Gottes Warheit/ Barmhertzigkeit/ Guͤtigkeit vnd alle Tugend lieb.
Das beſte ſoll das liebſte ſein
Denn ein rechter Liebhaber Gottes hat alles das lieb/ was Gott lieb hat/ vnd hat einen Verdruß an alle dem/ dz Gott verdreuſt.
Darumb ſol man die Gerechtigkeit lieb haben/ den Gott iſt ſelbſt die Gerechtigkeit/ darumb ſoll man die Warheit lieb haben/ denn Gott iſt ſelbſt die Warheit/ darumb ſoll man lieb haben die Barmhertzigkeit/ weil Gott ſelbſt die Barmhertzigkeit iſt/ darumb ſoll man Sanfftmut vnd Demut lieb haben vmb des ſanfftmuͤtigen vñ demuͤtigẽ Hertzens Chriſti willen.
Hinwieder haſſet ein wahrer Liebhaber Gottes alle vntugend/ denn ſie iſt Gott zuwider/ vnd Gottes Feind/ vnd ein Werck des Teuffels.
Darumb haſſet ein Liebhaber Gottes die Luͤgen/ denn der Teuffel iſt ein Luͤgener/ vnnd alſo von allen Laſtern/ etc.
Vnnd ein jeglicher Menſch/ der die Laſter liebet/ als Luͤgen vnd Vngerechtigkeit/ der iſt ein Teuffelskind/ wie Johan. am 8. ſtehet:
Vnd ein jeder Menſch der Chriſtum als einen Heyland Vnnd Seligmacher lieb hat/ der hat auch dz Exempel des heiligen Lebens Chriſti lieb/ ſeine Demut/ Sanfftmut/ Gedult/ ꝛc. vñ der iſt ein Kind Gottes.
Warumb man Tugend lieb haben ſol.
Warumb vntugend zu haſſen.
Vnd eine ſolche Liebe von reinem Hertzen muſtu von Gott erbitten/ dz er ſie in dir anzuͤnde durch die liebe Chriſti/ vnd Gott zuͤndet gern dieſe Liebesflammen an in deinem Hertzẽ/ wenn du jn nur darumb bitteſt/ vnd jm nur dein Hertz dar zu leiheſt/ vñ daſſelbe alle Tage/ ja alle Stundẽ vnd Augenblick.
Iſt die Liebe ſchwach vnd kalt/ ja verliſcht bißweilen in dir/ vnd du ſtrauchelſt/ Ey ſo ſtehe wider auff/ zuͤnde wieder an/ es iſt darumb das ewige Liecht/ die Liebe Gottes nit verloſchẽ/ er wird dich wieder erleuchten/ doch ſoltu Gott taͤglich bittẽ/ daß er die goͤttliche Liebesflam̃en nim̃ermehr in deim Hertzẽ laſſe erleſchẽ
Die ewige Liebesflam̃en verleſchen nicht.
Das iſt nun die Liebe von reinem Hertzen/ das rein iſt von aller Welt vñ Creatur Liebe.
III.
Liebe von gutem Gewiſſen iſt des Nechſten Liebe.
Die Liebe Gottes vnd des Nechſtẽ iſt einig/ vnd muß nicht getrennet werden/ Die wahre goͤttliche Liebe kan nicht baß gemercket vnnd gepruͤfet werden/ denn an der Liebe des Nechſten.
Denn wer ſpricht/ Er liebe Gott/ vnd haſſet ſeinen Bruder/ der iſt ein Luͤgener.
Denn wer ſeinen Bruder nit liebet/ den er ſihet/ wie ſolte er Gott lieben/ den er nicht ſihet?
Vnd diß Gebot haben wir von jhm/ daß wer Gott liebet/ dz er auch ſeinem Bruder liebe/ 1. Joh. 4.
Das iſt/ die Liebe Gottes kan nicht wohnen bey einem Menſchenfeinde/ oder einem feindſeligen Hertzẽ.
Item/ wenn du keine Barmhertzigkeit vbeſt an deinem Bruder/ den du ſiheſt/ vñ der deiner Barmhertzigkeit bedarff/ wie ſolteſtu Gott lieben/ der deiner nit bedarff?
Liebe Got tes vñ des Nechſten kan nit ge trennet werden.
1.
Der Glaube vereiniget mit Gott/ die liebe mit Menſchen 1. Joh. 4. Wer in der Liebe bleibet/ der bleibet in Gott/ vnd Gott in jhm.
Gleich wie Leib vnd Seele einen Menſchen machen: Alſo beweiſet der Glaube vnd Gottes vnd Menſchen Liebe einen wahrẽ Chriſten.
GOtt meynets mit allen Menſchen hertzlich gut/ wer das auch thut/ der iſt eines Hertzens vnd Sinnes mit Gott/ wers nicht thut/ der iſt wieder Gott vñ Gottes Feind/ weil er des Nechſten Feind iſt.
2. Es iſt aber der Liebe Art/ daß ſie ſich fuͤrnemlich vber die Gebrechẽ des Nechſten erbarmet.
Vnd zwar die Gebrechen deines Nechſtẽ ſind dein Spiegel/ daß du auch deine ſchwachheit an jm ſolteſt lernen erkennen/ daß du auch ein Menſch ſeyeſt.
Darumb ſoltu ſeine Schwachheit vnnd Laſt mit Gedult/ Demut vnd Sanfftmut helffen tragẽ.
Liebe duldet Gebre chen.
3. Vnnd ſolche Leute/ die nicht auß mutwilliger Boßheit ſtraucheln/ ſondern alſo vbereilet werden/ kommen bald wieder zu recht/ ſtraffen ſich ſelbſten/ vnd geben ſich ſchuͤldig/ mit denen ſoll man bald Mitleiden haben/ vñ ſich vber ſie erbarmen/ die ſolches nit thun/ haben nichts vom ſenfftmuͤtigen Geiſt Chriſti.
Denn wenn man des Nechſtẽ Gebrechen geſchwinde vrtheilet ohne Mitleiden/ das iſt ein gewiß Zeichen/ dz ein ſolcher Menſch der erbarmendẽ Liebe Gottes vñ heiligen Geiſtes mangelt/ vnd hat Gott nicht bey jme.
Denn ein rechter Chriſt/ der mit dem Geiſt Chriſti geſalbet iſt/ der vertregt alle Menſchẽ in einer mitleidenden Erbarmung/ vnd in einer erbarmẽden Liebe/ gleich wie Chriſtus gethã/ vnd vns mit ſeinem Exempel vorgangẽ/ vnd daran pruͤfe ſich ein jeder Chriſt.
Denn wer die Liebe des Nechſten nicht bey jm findet/ von deme iſt auch die Liebe Gottes gewichen/ ja Gott ſelbſt/ dafuͤr ſol er erſchrecken/ vnd von Hertzẽ Buſſe thun/ ſich mit ſeinem Nechſten verſoͤhnen/ ſo wird Gott mit ſeiner Liebe wieder zu jhm kommen/ Als denn iſt alles wz der Menſch thut/ im Glauben vnd in der Liebe/ wieder gut/ heilig vnd goͤttlich/ Denn vbet ein Menſch Gottes Liebe vnd Barmhertzigkeit mit Freuden vmb der einwonenden Liebe Gottes willen/ vnd iſt jhm eine Freude gutes zu thun/ nie Gott im Propheten ſpricht.
Mittleidẽ mit den ſchwachẽ.
Mangel der Liebe.
Wo keine Liebe/ da iſt Gott nicht.
Jerem. 32.
4. Auſſer der Liebe iſt alles teuffeliſch/ was am Menſchen iſt/ vnd alles/ grundboͤſe.
Vnd das iſt die Vrſach/ warumb der Sathan nichts guts thun kan/ denn es iſt keine Liebe bey jhme/ weder Gottes noch Menſchen/ darum̃ iſt es auch alles grundboͤſe/ was er thut.
Denn er ſuchet vnd meynet nichts anders in all ſeinem Thun/ denn Gottes Vnehre/ vnd des Menſchen verderbẽ/ vnd auff daß er ſeine Feindſchaft wider GOTT vnd Menſchen vollbringen moͤge/ darumb ſuchet er ſolche feindlige Hertzen/ durch welche er ſeinen Neyd vnd Zorn vbet.
Daran pruͤfet man/ welche Gottes vnd des Sathans Kinder ſeyn.
Warumb alles boͤſe/ was der Sathan thut.
IV.
Liebe von vngefaͤrbtem Glauben/ das heiſt/ Gott gleich lieb haben im Gluͤck vnd Vngluͤck.
Der Gott hertzlich lieb hat/ der leſt jhm wolgefallen/ alles was GOtt wolgefellt.
Wer Gott lieb hat/ der muß auch ſein Creutz lieb haben/ das jm Gott zuſchicket/ wie wir ſehen an Chriſto vnſerm Herrn/ wie willig er ſein Creutz auff ſich nam/ denn es war Gottes wille.
Ich muß mit einer Tauffe getaufft werden/ vnd wie iſt mir ſo bange/ ehe ichs vollbringe/ ſpricht er/ Luc. 12. Darumb haben alle heilige Maͤrterer jhr Creutz mit Freuden getragen.
Wer Gott lieb hat/ der hat alle Werck Gottes lieb auch die Straffe.
Denen/ ſo Gott hertzlich lieb haben/ iſt auch jhr Creutz nicht ſchwer zu tragen/ denn jhr Creutz iſt Chriſti Joch.
Zeucht der Magnet ein ſchweres Eiſen nach ſich/ ſolte nicht der himliſche Magnet/ die liebe Gottes nach ſich ziehen die Laſt vnſers Creutzes/ daß ſie leicht vnnd ſanfft wuͤrde/ wo ſie ein menſchlich Hertz beruͤret?
Vñ machet der Zucker ein bitter Kraut ſuͤſſe/ wie ſolte die ſuͤſſigkeit der goͤttlichen Liebe nicht das bittere Creutz ſuͤſſe machen?
Daher iſt die hohe gedult vnd groſſe Freudigkeit der heiligẽ Maͤrterer kommen/ denn Gott hat ſie in ſeiner Liebe truncken gemacht/ ꝛc.
Schoͤn Gleichnis
Das XXV. Capittel.
Von der Liebe des Nechſten inſonderheit.
2. Petr. 2.
Von welchem jemand vberwunden iſt/ deſſen Knecht iſt er.
ES iſt kein ſchwerer vnd haͤrter Dienſtbarkeit/ denn wenn man den ſuͤndlichen Affecten dienet/ vnd ſonderlich der Feindſeligkeit/ denn dieſelbige bindet vnd belaͤſtiget alle Leibes vnnd Seelen kraͤffte/ vnd leſt dem Menſchen keine gedancken frey.
Wer aber die liebe vbet/ der iſt recht frey in ſeinem Hertzen/ der iſt kein Knecht vnd Leibeigen des Zorns/ des Neids/ des Geitzes/ Wuchers vnd Mammons/ Hoffart/ Luͤgen vnd Verleumbdunge.
Die Liebe machet jn alles deſſen frey/ vnd leſt ſich alſo nicht vberwinden von den ſchendlichẽ Laſtern/ der iſt ein rechter freyer in Chriſto durch den Geiſt der Freyheit.
Denn wo der Geiſt iſt/ da iſt Freyheit.
Ein ſolcher Menſch/ ď in der Liebe Chriſti wandelt/ der iſt kein leibeigener Suͤndenknecht vnd leibeigener ď fleiſchlichẽ Affecten vñ begierdẽ mehr/ denn der Geiſt der Liebe Gottes hat jn gefreyet vnd gereiniget von fleiſchlichẽ Luͤſten.
Nun ſehen wir/ wie die Liebe Gottes ſich vber alle Menſchẽ erſtreckt welches er nit allein in ſeinem Wort/ ſondern auch in der gantzen Natur bezeuget.
Denn er hat den Menſchen den Himmel in gemein gegebẽ/ der bedecket ſie alle/ der iſt mein vñ meines Nechſiẽ/ Alſo die Sonne iſt mein vnd meines Brudern/ es muß der hoͤchſte ſo wol als der Nidrigſte von ď allgemeinen Sonnen/ Lufft/ Erde vñ Waſſer leben.
Wie es nun Gott mit vns meynet/ ſo ſollen wir es auch mit vnſern Nebenmenſchẽ meynen.
Deñ Gott hat ſelbſt ſich hiermit vns zu einem Exempel fuͤrgeſtellt/ daß er gegẽ vns alle gleich geſinnet ſey/ leinen mehr oder weniger liebe deñ den andern.
Das iſt: er hat vns alle in Chriſto gleich lieb/ ſihet keine Perſon/ Wirdigkeit oder Verdienſt an.
Vnd wie er gegen vns geſinnet iſt/ alſo ſollen wir auch gegen vnſerm Nechſten geſinnet ſeyn/ vñ wie wir vns gegen vnſerm Neheſten verhalten werdẽ/ alſo wil er ſich auch gegen vns verhalten.
Hat es vns alſo in vnſer Hertz gelegt/ vns damit zu vberzeugen/ wie er gegen vns geſinnet iſt/ alſo ſollen wir auch gegen vnſerm Nechſten geſinnet ſeyn.
Darumb ligt nun die Prob in vnſerm Hertzen vñ Gewiſſen/ da ſolten wir eingehen/ vnd vns ſelber fragẽ/ wie wir mit vnſerm Nechſten ſtehẽ/ wol oder vbel/ wie wir vns nu befinden/ alſo ſtehen wir auch mit Gott.
Deñ wie wir vnſerm Nechſtẽ thun/ alſo wil vns Gott auch thun/ das heiſt bey den Heiligen biſtu heilig/ vnd bey den Verkehrten biſtu verkert/ das iſt/ haſtu ein verkehrt Hertz gegen deinem Bruder/ ſo iſt dir Gott auch zuwieder.
Die ſchwe reſtedienſt barkeit iſt der Suͤnden dienẽ.
2. Cor. 3.
Geiſt Got tes ernewret/ reiniget/ machet das Hertz frey
Spiegel der allgemeinen Liebe.
Gott liebet vns alle gleich.
Proba der Liebe Gottes.
Der Nechſte iſt vnſer Proba.
Darumb iſt vns nun vnſer Nechſter zur Proba geſetzet der liebe Gottes/ dz iſt/ an vnſerm Nechſten wil vns Gott probieren/ ob vnſere Liebe gegen jhm rechtſchaffen ſey.
Denn Gott darff vnſers Dienſtes nicht ein Staͤublein/ ſondern der Nechſte.
Gott wiederrufft ſeine Vergebung wenn wir nicht vergebẽ wollen.
Darumb hat es GOtt ſo genaw auff den Nechſten gerichtet/ vnd auff vnſer Gewiſſen gelegt/ daß wir in allen Dingen vns nach jhm richten ſollen/ vnd allemal/ ja alle Stunde alſo gegen vnſern Nechſtẽ geſinnet ſeyn/ wie er gegen vns.
Denn vnſer keiner kan ohne ſeines Nechſten Verſoͤhnung bey Gott in gnaden bleiben/ Gottes halben hat keine Noth.
Der gantze Welt Suͤnde ſind auff einmal auffgehoben/ vñ vollkommene vergebung erlanget worden durch den Tod Jeſu Chriſti.
Denn wir alle ſind ď Knecht/ welchem der Koͤnig alle ſeine Schuld aus gnaden ſchenckete/ da er nit hatte zu bezahlen.
Aber hernach als ď Knecht mit ſeinem Bruder ſo vnbarmhertzig handelte/ hub der Koͤnig ſeine Vergebung wieder auff/ vñward alſo der Schalcksknecht vmb ſeines Brudern willen verdampt/ vnd der Beſchluß darauff gegeben:
Alſo wird euch mein himliſcher Vater auch thun/ ꝛc. Item/ Eben mit dem Maß/ da jhr mit meſſet/ wird man euch wieder meſſen.
Matt. 18. vnd 5.
Alſo iſt allemal ein jeder Menſch nicht von ſein ſelbſt wegen allein da/ ſondern auch von ſeines Nechſten wegen.
Denn ſo ſtarck iſt das Gebot von der Liebe des Nechſten/ daß wenn es gebrochen wird/ ſo weichet Gottes Liebe von vns hindan/ vnd wird der Menſch ſtracks von der geſtrengen gerechtigkeit Gottes gerichtet vnd verdampt.
Gebot der Liebe.
Wenn wir das bedechten/ es wuͤrde nimmermehr ein Menſch mit dem andern zuͤrnen/ vñ die Sonne vber ſeinen Zorn nit laſſen vntergehen.
Denn ob wol Chriſtus mit ſeinem Tode am Creutz aller Welt Suͤnde einmal gantz vnd vollkommẽ gebuͤſſet vnd bezahlet/ vnd alſo der ewige Koͤnig vns allen vnſere groſſe ſuͤnde aus gnaden geſchencket vnd vergeben hat: Dennoch/ ſo wir vnſern Bruder haſſen/ jhn nicht lieben/ vnd jm nicht vergeben/ ſo ſoll daſ gantze Verdienſt Chriſti an vns verloren vnd vmbſonſt ſeyn/ ſo vns doch zuuor die ewige Seligkeit erworben war durch Chriſtum.
Epheſ.
4.
Epheſ. 6.
Chriſti Verdienſt hafftet nit in einem vnuerſoͤnlichen Her tzen.
So gar hat Gott vns an die Liebe des Nechſten verbunden/ daß er nit wil von vns geliebet werden ohne vnſern Nechſten/ verſehen wirs nun da/ ſo haben wirs bey Gott auch verſehen.
Vnd eben darumb hat GOtt nicht einen Menſchen beſſer ſchaffen wollen/ denn den andern/ darmit wir nicht Vrſach hetten einander zu verachten/ vnd vns vber einander zu erhebẽ/ ſondern vntereinander als Kinder eines Vaters im Fried vnd Einigkeit leben/ vnd ein ruhig Gewiſſen haben ſollen.
Vrſach der Liebe.
Haſſeſtu nun deinen Bruder/ ſo haſſeſtu Gott/ der dir ſolches verbotẽ hat/ vnd ſo haſſet dich Gott wider.
Verachteſtu deinẽ Bruder/ ſo verachtet dich Gott wieder.
Vñ das iſt dein Gericht vnd Verdamnis/ vnnd verleureſt auff einmal die Vergebung der Suͤnde/ das thewre Verdienſt Chriſti/ vñ ſeine Erloͤſung.
Denn es iſt vnmuͤglich des Blutes Chriſti/ welches auß Liebe vergoſſẽ iſt/ mit feindſeligem Hertzen fruchtbarlich theilhafftig werden.
Ja wir ſehen auß dem Gleichnis Matth.
18. das GOtt nicht ſo ſehr zuͤrnet vber die groſſe Schuld der zehentauſent Pfund/ als vber die Vnbarmhertzigkeit/ die ſchuld kan er vergeſſen/ aber der Vnbarmhertzigkeit nicht/ darumb ſollen wir an den goͤttlichen Schluß gedencken/ Alſo wird euch mein Himliſcher Vater auch thun.
Gott zuͤrnet vber keine Suͤn de ſo ſehr als vber Vnbarmhertzigkeit
Das XXVI. Capittel.
Warumb der Nechſte zu lieben ſey.
Rom. 13. Seyd niemand nichts ſchuͤldig/ denn daß jhr euch vntereinander liebet.
Denn wer den andern liebet/ der hat das Geſetz erfuͤllet
IM Prophetẽ Micha am 6. leſẽ wir dieſe Frage vnd Antwort:
Womit ſol ich den Herrn verſoͤhnen?
Mit Boͤcken fuͤr den hohen Gott.
Soll ich jhn mit Brandopffer vnd jaͤhrigen Kaͤlbern verſoͤhnẽ?
Meyneſtu der Herr hat gefallen an viel tauſent Widdern/ oder an Oele/ weñs gleich groſſe Stroͤme weren?
Oder ſol ich meinẽ erſten Son fuͤr meine Vbertrettung geben/ oder meines Leibes Frucht fuͤr die Suͤnde meiner Seelen?
Es iſt dir geſagt/ Menſch/ wz gut iſt/ vnd was der Herr von dir fordert/ nemlich/ Gottes Wort halten/ Liebe vben/ vnd demuͤtig ſeyn fuͤr deinem GOTT.
In dieſer Frage vnd Antwort lehret vns der Prophet/ worinnen der rechte wahre Gottesdienſt ſtehe/ nemlich/ nit in euſſerlichẽ Ceremoniis oder Opffer/ denn was kan ein Menſch Gott geden?
Iſts doch zuuor alles ſein/ vnd er darff vnſer gar nichts/ Er wird auch nicht verſoͤhnet victimis humanis, wenn man gleich Menſchen opffern wolte/ denn das hat er nicht befohlen/ vnd iſt jhm ein Grewel/ vnd gereichet zur Schmach dem einigẽ Verſoͤhnopffer/ ſo durch Chriſtum allein geſchehen iſt/ welchen Gott darzu verordnet hat/ daß er der Welt Suͤnde tragen ſolte:
Sondern der rechte wahre GOttesdienſt/ der Gott gefelt/ ſtehet inwendig im Hertzen im reinẽ Glauben/ welches der Prophet hier nennet/ Gottes Wort halten/ in Vbung des Glaubens/ der Liebe vnd Barmhertzigkeit/ vnd nicht am Opffer/ in wahrer Demut/ wie Da uid im 51. Pſalm ſprickt:
Die Opffer die Gott gefallen/ ſind ein geengſter Geiſt/ Ein geengſtes vnnd zuſchlagen Hertz wirſtu Gott nicht verachten.
Worinn der wahre Gottesdienſt ſte he.
Wahee geiſtliche Opffer.
Alſo muß der wahre Gottesdienſt auß dem Grunde des Hertzens gehen/ anß dem Glauben/ Liebe vnd Demut/ darzu vermahnet vns der Apoſtel Paulus zun Roͤm. am 13.
Welcher Spruch iſt ein En comium caritatis, & debitum proximi perpetuum, Darmit koͤnnen wir Gott recht dienẽ/ Vrſach/ man kan Gott nirgend mit dienen den mit dem/ das er ſelbſt wircket in vnſern Hertzen/ Denn Gott dienen iſt nichts als dem Nechſten dienen mit Liebe vnd Wolthat.
Zu ſolcher Liebe wil vns der Apoſtel vermahnen/ vnd gebrauchet ein feines liebliches Argument/ welches denẽ anmutig iſt/ ſo die Chriſtliche Tugend lieb haben/ vñ ſpricht:
Die Liebe ſey eine ſo herrliche Tugend/ in welcher alle Tugend begrieffen ſein/ vñ ſey des Geſetzes Erfuͤllung.
Welches Argument der Apoſtel nicht darumb gebrauchet/ daß wir mit vnſer Liebe dz Geſetz vollkoͤmlich er fuͤllen koͤndten/ vnd dadurch die Seligkeit vnd ewiges Leben verdienen/ welches zwar geſchehe/ weñ vnſere liebe vollkommen were: Sondern daß er vns die Fuͤrtreffligkeit vnd Wirdigkeit diſer Tugend einbilde/ vns auch derſelben zu befleiſſigen.
Vnſere Gerechtigkeit vnd Seligkeit iſt auff Jeſum Chriſtum gegruͤndet/ vnd auff ſeinen Verdienſt/ welchen wir vns zueignen durch den Glauben.
Lob der Liebe.
Auß derſelben Gerechtigkeit quillet nun die Liebe gegen dem Nechſten mit allen andern Tugenden/ vnd heiſſen Fruͤchte der Gerechtigkeit zu Lob vnd Preiſe Gottes.
Weil es nun die herrlichſte vnd groͤſte Tugend iſt/ ſo wollen wir noch weiter daruon handeln/ vnd noch etliche mehr Argumenta vnnd Gruͤnde hoͤren vns in der Liebe zu erbawen.
Philip. 1.
1. Das beweglichſte Argumentum iſt/ 1. Johan. 4. Gott iſt die Liebe/ vnd wer in der liebe bleibet/ der bleibet in Gott/ vnd Gott in jhm.
Wer wolte nicht gern in Gott ſeyn vnnd bleiben?
Vnd wer wolt nicht gern daß Gott in jhm ſey vnd bleibe?
Im Gegentheil/ wer wolte gern/ das der Sathan in jm were/ vnd er im Sathan?
Dz geſchicht aber/ wenn die liebe nicht da iſt/ ſondern Feindſeligkeit.
Denn der Teuffel iſt ein Menſchenfeind/ GOtt aber ein Liebhaber der Menſchen.
Hieher gehoͤret/ was S. Johannes an ermeltem Ort ferner ſpricht:
Wer lieb hat/ der iſt auß Gott geboren/ vñ kennet Gott/ daran werdẽ offenbar die Kinder Gottes vnd die Kinder des Sathans.
Iſt das nun nicht troͤſtlich ein Kind Gottes ſeyn/ vnd auß Gott geboren ſeyn/ vnd Gott recht erkennẽ?
Denn wer die Liebe nicht im Hertzen hat/ vnd hat nie erfahren jhre Krafft/ jhr Lebẽ/ jhr wolthat/ jhre Guͤtigkeit/ jhre Freundligkeit/ Langmut vnd Gedult/ ꝛc.
Der kennet freylich Gott nicht/ der eitel liebe iſt.
Denn die Erkentnis Gottes vnd Chriſti muß auß der Erfahrung vnd Empfindung gehẽ.
Wer kan Chriſtum recht kennen/ der von der Liebe nichts weiß?
Denn Chriſtus iſt ja eitel Liebe vnd Sanfftmut.
Wer dieſe Tugend hat vñ vbet/ der kennet Chriſtum recht:
Als S. Petrus 2. am 1. ſpricht:
Wenn jhr die Liebe vben werdet/ die wird euch nicht vnfruchtbar ſeyn laſſẽ im Erkentnis Chriſti.
Beweglichſte Vrſach zur Liebe
Kennzeichen der Kinder Gottes iſt die Liebe.
Wie man durch die Liebe Gott kennet.
Chriſti erkentnis in der Liebe.
2. Der Herr ſpricht Joh. 13. Daran wird jederman erkennen/ daß jhr meine Juͤnger ſeyd/ ſo jhr euch vntereinander liebet/ wie ich euch geliebet habe:
Nun heiſt Chriſti Juͤnger ſeyn/ nicht allein mit dem Namen ein Chriſt ſeyn/ vnd jhn mit dem Munde allein bekennen/ externa quadam profeſſione:
Sondern es heiſt an Chriſtum gleuben/ jhn lieb haben/ Chriſto folgen/ in jhm leben/ Chriſtum warhaftig angehoͤren/ von jhm hertzlich geliebet werdẽ/ ewig theil an jm haben/ vnd all ſeiner Wolthaten gemeſſen.
Wer nun die Liebe Chriſti nicht hat/ der gehoͤret Chriſtum nit an/ vnd hat kein theil an jhm.
Denn er hat keinen Glauben/ darumb wird jhn Chriſtus fuͤr den ſeinen nit erkennen.
Gleich wie man einen Apffel am geſchmack/ vnd eine Blume an jhrem geruch kennet:
Aſo einen Chriſten an der liebe.
Was heiſſe Chriſti Juͤnger ſeyn.
3. S.
Paulus ſpricht 1. Cor. 13.
Daß alle hohe gaben ohne die liebe nichts ſeyn.
Viel Sprachen koͤnnen/ Wunder thun/ viel geheimnis wiſſen/ ꝛc. beweiſet keinen Chriſten/ ſondern der Glaube ſo durch die liebe Thaͤtig iſt/ Gott hat vns auch nit groſſe ſchwere Ding befohlen/ Wunderzeichen zu thun/ vnd dergleichen/ ſondern die liebe vnd Demut.
Vnd Gott wird an jenem Tage nicht fragen/ wie gelehrt du geweſt biſt in Kuͤnſten/ Sprachen vñ vielen Wiſſenſchafften/ ſondern wie du durch den Glauben die liebe geuͤbet haſt:
Ich bin hungerig geweſt/ jhr habt mich geſpeiſet/ ꝛc. Darumb S. Paulus Galat.
5. ſpricht:
Das in Chriſto weder Beſchneidung noch Vorhaut gilt/ das iſt/ kein Vorzug/ keine Gaben/ kein Anſehen der Perſonen/ ſondern der Glaube/ der durch die liebe thaͤtig iſt.
Gott fordert nicht hobe vnd ſchwere Ding von vns.
Matth. 25
4. So ſpricht S.
Johannes/ 1. Johan. 4. So jemand ſaget/ Ich liebe Gott/ vnd haſſet ſeinen Bruder/ der iſt ein Luͤgener.
Denn wer ſeinen Bruder nicht liebet/ denn er ſihet/ wie ſolte er Gott lieben/ den er nicht ſihet?
Denn diß Gebot haben wir von jm/ daß wer Gott liebet/ daß der auch ſeinẽ Bruder liebe/ das iſt/ es kan Gottes Liebe ohne des Nechſten liebe nicht ſeyn.
Wer ſeinen Nechſten nicht liebet/ der iſt ein Feind GOttes/ den Menſchen Feind iſt Gottes Feind/ darumb weil GOtt ein Liebhaber der Menſchen iſt.
Wer Gott lieben wil muß auch Menſchẽ lieben.
5.
So iſt die liebe das Geſetz der Natur/ aus welchem dem Menſchlichen Geſchlechte alles gutes entſtehet/ vnd ohn welche dz Menſchliche Geſchlecht vergehen muͤſte.
Denn alles was dem Menſchen gutes geſchicht/ das quillet vnd entſpringet aus der Liebe/ Darumb S. Paulus die liebe nennet das Band der Vollkommenheit/ Coloſſ. 3. Deñ was fuͤr herrliche Fruͤchte aus der liebe wachſen/ beſchreibet S. Paulus Rom. 12. Daher der Herr Matth. 7. ſpricht:
Alles was jr wolt/ das euch die Leute thun ſollen/ das thut jhr jhnen auch/ das iſt das Geſetz vnd die Propheten.
Vnd die Heyden haben aus der Natur gelernet:
Was du nit wilt/ das dir geſchehe/ das thue einem andern auch nit.
Dieſen Spruch hat der Keyſer Severus, welcher auch ſonſt mit herrlichen Tugenden begabet geweſen/ ſtets im Munde gefuͤhret/ vnd in die beſchriebenen Rechte ſetzen laſſen.
Aus der Liebe koͤmpt alles gutes.
Das gantze Geſetz hanget an der Liebe.
Geſetz der Natur.
6.
So iſt die liebe ein ſchoͤnes Bild/ vnd Vorſchmack des ewigen Lebens.
Denn was daſelbſt fuͤr ein ſeliger Zuſtand ſeyn wird/ wenn die Außerwehlten ſich vntereinander lieben werden/ eins des andern ſich frewen/ in ewiger Freundligkeit vnd Leutſeligkeit einander beywohnen/ vnd ſich eines an dem andern ergetzen werden/ das iſt nicht auß zudencken/ ſolches alles wird in der Liebe geſchehen/ darumb wer des ewigen lebens Bild anſchawen/ ja deſſelben einen Vorſchmack haben will/ der vbe ſich in dieſer Tugend/ er wird reichlich dadurch ergetzet vnd erfrewet werden/ vnd viel Ruhe vnd Friede im Hertzen haben.
Liebe ein Bild des ewigen Lebens.
7. Je reiner/ bruͤnſtiger vnd hertzlicher nun die liebe iſt/ je neher der goͤttlichen Art vnd Natur/ Denn in Gott/ in Chriſto vnd im heiligen Geiſt iſt die allerreineſte/ zarteſte/ bruͤnſtigſte/ edleſte vnd hertzlichſte Liebe.
Rein iſt die liebe/ wenn man nicht vmb eigenes Nutzes vnnd vmb eigenes genieſſes willen liebet/ ſondern lauter vmb der liebe Gottes willen/ weil vns Gott ſo rein vnnd lauter vmbſonſt liebet ohne allen Nutz.
Darumb wer vmb ſeines Nutzes willen den Nechſten liebet/ der hat keine reine liebe/ vnnd keine goͤttliche liebe.
Vnd das iſt der Vnterſcheid vnter der Heydniſchen liebe/ vñ vnter der Chriſtlichen liebe:
Ein Chriſt liebet ſeinen Nechſten in Gott/ in Chriſto/ lauter vmbſonſt/ vnnd hat alle Menſchen in Gott vnd in Chriſto lieb/ dauon haben die Heyden nichts gewuſt/ ſondern haben alle jre Tugenden mit eiteler Ehre vnd eigen Nutz beflecket.
Hertzlich lieben wir den Nechſten/ wenn es ohne Heucheley geſchicht/ ohne alle Falſchheit/ weñ die liebe aus dem Hertzen gehet/ vnd nit aus dem Munde/ dadurch mancher betrogen wird.
Bruͤnſtig iſt die Liebe/ wenn eine hertzliche Barmhertzigkeit vnnd Mitleiden da iſt/ daß man ſich des Nechſten Noht annimpt als ſeiner eigẽ/ ja wenns muͤglich were/ daß man dem Nechſten ſein Leben mittheile/ ja ſein Lebẽ fuͤr die Bruͤder laſſe/ 1. Joh. 3. wie Moſes vnd Paulus/ die da wolten verbannet ſeyn fuͤr die Bruͤder.
Verwand nis Gottes in der Liebe.
Vnterſcheid der Heydniſchen vnd Chriſtlichẽ Liebe.
Hertzliche vnd bruͤnſtige Liebe.
Die Feinde lieben/ iſt eines Chriſten eigener Kunſt/ Gabe vñ Adel.
8. Daraus folget/ daß wir vnſere Feinde lieben ſollen vñ muͤſſen/ Matt. am 5. Liebet ewere Feinde/ thut gutes denen/ die euch beleidigen/ ſegnet die euch verfolgen/ ſo werdet jr Kinder ewres Vaters ſeyn.
Denn wenn jhr guts thut denen/ die euch guts thun/ vnd liebet die ſo euch lieben/ was thut jr mehr denn die Heyden?
denn das thun ſie auch.
Darinn ſtehet der Vorzug/ Præeminentz vnd Herrligkeit der Chriſten:
Die Natur vnter ſich zwingen/ herſchẽ vber Fleiſch vnd Blut/ die Welt vnd alles Boͤſe in der Welt mit Gutem vnd mit Tugend vberwinden/ Rom. 12. Dz iſt der Chriſten Adel.
Exod. 23. befihlet Gott:
Wenn du deines Feindes Ochſen oder Eſel ſiheſt irren oder vnter der Laſt ligen/ hilff jhm auff/ bringe jhn zu recht/ welches S. Paulus 1. Corinth. 9. anzeucht/ vnd ſpricht:
Sorget GOtt fuͤr das Viehe/ thut ers nicht vielmehr vns?
Darumb er zun Roͤmern am 12. ſpricht: Hungert deinen Feind/ ſo ſpeiſe jn/ ꝛc. Iſt demnach nicht gnug/ daß du dem Menſchen nicht leides thuſt/ ja auch deinem Feinde nicht/ du muſt jhm gutes thun/ oder du biſt nicht ein Kind Gottes/ denn du liebeſt deinen Nechſten nicht.
9.
Wer ſich nicht der Chriſtlichen liebe befleiſſiget/ der trennet ſich von dem geiſtlichen Leibe Chriſti/ der Kirchen/ vnd wird verluſtig aller Wolthaten Chriſti/ Eph. 4.
Ein Glaube/ eine Tauffe/ ein Gott/ ein Herr/ ꝛc.
Denn gleich wie die Glieder/ ſo vom Haupt getrennet ſeyn/ nit koͤnnen des Haupts Krafft vnd Leben empfinden/ ſondern ſind todt: Alſo alle die nicht in der liebe leben/ trennen ſich von dem einigen Haupt Chriſto/ vnd koͤnnen ſeines Lebens Bewegung vnd Fuͤlle nicht theilhafftig werdẽ/ Darumb ſpricht S. Johannes:
Wer den Bruder nicht liebet/ der bleibet im Tode/ er iſt lebendig tod.
Liebe beweiſet le-
bendige Glieder des geiſtlichen Leibes Chriſti/ ſo theil hafftig der Wolthaten der Kirchen.
1. Joh. 3.
10. Weil auch durch das Gebet alle gute Gaben vnd gedeyen muͤſſen von Gott erbeten werden/ vnd ohn Gebet kein huͤlff/ kein troſt vnd errettung geſchicht/ kan auch kein Segen vñ Wolfahrt zu vns kommen/ Vnd aber kein Gebet erhoͤret werden/ vnd zu Gott kommen kan/ wenn es nicht aus dem Glauben vnd aus der liebe/ vnd in der liebe geſehicht/ darumb der Herr ſagt: Wo jhr zwey oder drey eins werden in meinem Namen/ was ſie bitten werdẽ/ wil ich jhnen geben/ vnd ſoll jhnen wiederfahren von meinem Vater.
Gebet ohne Liebe vntuͤchtig
Matt. 18.
So ſollen wir nun in der Liebe leben/ denn da iſt Friede vnd Einigkeit/ Wo aber Friede iſt/ da iſt der Gott des Friedes/ vnd wo der Gott des Friedes iſt/ daſelbſt hat der Herr verheiſſen Segen vnd Leben immer vnd ewiglich/ ꝛc.
Rom. 15.
In der Liebe iſt Friede.
Pſal. 133.
Das XXVII. Capittel.
Warumb die Feinde zu lieben.
Matth. 5. Liebet ewre Feinde/ Segnet die euch verfluchen/ thut wol denen/ die euch haſſen/ bittet fuͤr die/ die euch beleidigen vnd verfolgen/ auff daß jhr Kinder ſeyd ewres Vaters im Himmel.
DEr erſte Grund iſt Gottes Gebot/ ſo hie ſtehet:
Liebet ewre Feinde/ vñ ſetzet ď Herꝛ keine andere Vrſach darzu denn dieſe: Auff daß jr Kinder ſeyd ewres Vaters im Himmel.
Denn er hat vns geliebet/ da wir ſeine Feinde waren/ Rom. 5.
So viel wil nun der Herr ſagen:
Wenn jhr ewre Feinde nicht liebet/ ſo koͤnnet jhr ewres Vaters Kinder nicht ſeyn.
Wer nun Gottes Kind nicht iſt/ wes Kind iſt er denn?
Ach/ wie haben wir noch ſo viel zu lernen?
Wie weit ſind wir noch von den Fruͤchten der Kindſchafft Gottes/ weil in einem wahren Kinde Gottes ſoll die liebe ſeyn/ ſo die Feinde liebet?
2. 1. Joh. 3. Wer den Bruder nicht liebet/ der bleibet im Tode.
Warumb?
Er hat das rechte Leben nit aus Chriſto.
Das geiſtliche himliſche Leben ſiehet im Glauben gegen Gott/ vnd in der liebe gegen dem Nechſten/ wie S. Johannes ſaget: Wir wiſſen/ daß wir aus dem Tode in das Leben kommen ſeyn/ denn wir lieben die Bruͤder/ das iſt die Frucht vnd Zeugnis der lebendigmachũg in Chriſto.
Iſt demnach die Feindſchafft wieder den Nechſten der ewige Tod.
Denn wer in Feindſchafft ſtirbet/ der iſt des ewigen Todes geſtorbẽ/ darwider der Herr Chriſtus ſo trewlich warnet.
Das geiſtliche Lebẽ ſtehet im Glauben vnd in der Liebe.
3. Wenn ein Menſch ſeinen Nechſten haſſet/ ſo ſind alle ſeine gute werck/ Gottesdienſt/ vnd Gebet verloren/ wie S. Paulus ſagt:
Vnd wenn ich alle meine Haab den Armẽ gebe/ vnd lieſſe meinen Leib brennen/ vñ hette der Liebe nicht/ ſo were mirs nichts nuͤtze.
Ohne Liebe alle Werck todt.
1. Cor. 15.
4.
So iſt es eines hohen/ adelichen/ goͤttlichen Gemuͤts die Beleidigung vergeben.
Denn ſehet Gott an/ wie langmuͤtig iſt er/ wie bald leſſet er ſich verſoͤhnen.
Sehet den Herrn.
Jeſum an in ſeinem Leiden/ wie ein geduͤltiges Laͤmblein war er?
Wie thet er ſeinen Mund nicht auff.
Sehet Gott den heiligen Geiſt an/ Warumb hat er ſich in Tauben Geſtalt offenbaret? ohn zweiffel wegẽ der Gelindigkeit vnd Sanfftmut.
Sehet Moſen an/ mit was groſſer Gedult hat er die Leſterung vnnd Schmehung des Volcks getragen/ die Schrifft ſaget:
Er war ein ſehr geplagter Mann/ vber alle Menſchen auff Erden.
Sehet den heiligen David/ wie er den Regentenſchender Simei duldet:
Pſal. 103.
Eſai. 53.
Matth. 3.
Num. 12.
2. Sam. 16.
Quo quiſꝙ eſt maior, magis eſt placabilis iræ, Et faciles motus mens generoſa capit.
Das iſt:
Je groͤſſer Held/ je ehe ſein Zorn felt/ Je edler Gemuͤt/ je ehe mans verſoͤhnen thut.
Mantua.
Ardua res viciſſe alios, victoria maior Eſt, animi fluctus compoſuiſſe ſuos.
Das iſt:
Dem Feind obſiegen/ iſt ein groſſes Werck/ Sich ſelbſt vberwindẽ/ iſt groͤſſer Staͤrck.
Pærcere ſubiectis & debellare ſuperbos, Hæc eſt in magnis gloria magna viris.
Das iſt:
Den kleinen Gnad/ den ſtoltzen Krieg/ Iſt groſſen Leuten ein groſſer Sieg.
Vera charitas nulli novit indignari, quàm ſibi:
Die wahre Liebe zurnet mit niemand leichter denn mit jr ſelbſt.
Der wahre Friede ſtehet nicht in groſſem Gluͤck/ ſondern in demuͤtigem Leiden der Widerwertigkeit, Publ.
Ingenuitas non recipit contumeliam.
Ein tapffer Gemuͤt iſt keiner Leſterung fehig.
Seneca: Si magnanimus fueris, nunqam iudicabis tibi contumeliam fieri.
Wenn du ein tapffer Gemuͤt haſt/ ſo wirſtu dafuͤr halten/ daß dir keine Schmach widerfahren koͤnne.
Wenn einer die Sonne ſchoͤlte/ vnd ſpreche ſie were nichts den Finſternis/ daruon wuͤrde ſie nicht finſter werdẽ: Alſo gedencke du auch: Genus magnum vindictæ eſt ignoſcere.
Es iſt eine groſſe Rache bald vergebẽ.
Solche herrliche weiſe Regeln des Lebens habẽ fuͤrtreffliche Leute practicirt, als Pericles ein Griechiſcher Redner/ da er einen Leſterer den gantzen Tag erduldet hatte/ lies er jhn auff den Abend in ſeyn Hauß beleiten/ damit er nicht Schadẽ neme/ vnd ſagte:
Es iſt keine Kunſt die Tugend ſchelten/ ſondern jhr folgen.
Phocion ein Athenienſiſcher Fuͤrſt/ nach dem er viel herrlicher Thaten gethan/ iſt er durch Neid zum Tode verdampt/ vnd als er gefragt ward/ ob er auch noch etwas ſeinem Sohn befehlẽ wolte/ hat er geantwortet:
Gar nichts/ ohn allein/ daß er dieſe Gewalt an ſeinem Vaterlande ja nit rechnen wolte.
Keyſer Tytus als er in Erfahrung bracht/ daß zweene Bruͤder in Rom nach dem Keyſerthumb trachteten/ vñ ſich zuſammen verſchwuren den Keyſer zu erwuͤrgen/ hat er ſie auff den Abend zu Gaſte geladen/ vnd auff den Morgen mit ſich auff den Schawplatz genommen/ da er dem Spiel zugeſehen/ vnd ſie laſſen neben ſich ſitzen/ vnd hat mit hoher Gnade jhre Boßheit vberwundẽ.
Als ſich Cato, der weiſe Rahtsherr zu Rom erſtochẽ hatte/ hat Iulius Cæſar geſaget/ nun iſt mir mein hoͤchſter Sieg genommen/ den ich gedachte dem Catoni alle Iniurien, damit er mich beleidiget hat/ zu vergeben.
Heydniſch Exempel der edlen Langmut.
5.
Aber wer durch die groſſe Gedult vnd Demut des Sohns Gottes nicht bewogen werden kan zur Sanfftmuth gegen die Feinde/ der wird nimmermer durch eines Heiligen Exempel bewogẽ werden/ viel weniger durch ein Heydniſch Exempel.
Deñ ſehet/ was iſt doch groſſer Gewalt vnd Boßheit/ denn daß Menſchen Kinder den einigen vnſchuͤldigen gerechten Sohn GOttes/ die Krone ſeines Hertzẽs ſo erbermlich gehandelt haben/ verſpottet/ geſchlagen/ mit Dornen gekroͤnet/ verſpeyet/ ans Creutz gehefftet/ vnd die hoͤchſte Boßheit an jm vollbracht?
Noch hats Gott auß Gnaden alles vergeben/ vnd der Herꝛ hat gebeten/ Vater vergibs jnẽ.
Groͤſte langmut Gottes.
6. Zu dem Ende hat dir dein Erloͤſer vnd Seligmacher ſein Exempel fuͤr Augen geſtellet/ daß es deines gantzen Lebens kraͤfftige Artzney ſey/ eine ſolche Artzney/ die alles/ was in dir hoch iſt/ ſol niderdrucken/ alles wz verſchmachtet iſt/ erquicken/ alles was vntuͤchtig iſt/ abſchneiden/ alles wz verderbet iſt/ verbeſſern.
Wie kan die Hoffart in einem Menſchen ſo gros ſeyn/ das ſie nicht geheilet werden moͤchte mit der tieffeſten Nidrigkeit vnd Demut des Sohns Gottes:
Wie kan der Geitz im Menſchen ſo vberhand nemen/ das er nicht durch die heilige Armut Chriſti koͤnte geheilet werden?
Wie kan der Zorn des Menſchen ſo hefftig ſeyn/ dz er nicht mit der gelindeſten Sanfftmut Chriſti koͤnte geheilet werdẽ.
Wie koͤnte die Rachgier im Menſchen ſo bitter ſeyn/ dz ſie nicht ſolte durch die hohe Gedult des Sohns Gottes geheilet werden?
Wie koͤnte doch ein Menſch ſo gar liebloß ſeyn/ daß er nicht durch die groſſe Liebe Chriſti/ vnd ſeine wolthaten koͤnte mit Liebe entzuͤndet werden?
Wie koͤnte doch ſo ein hart Hertz ſein/ das Chriſtus mit ſeinen Threnen nit erweichen koͤnte.
Chriſti Exempel vnſere Artzney.
Hebr. 6. Joh. 11.
7. Wer wolte auch nicht gern Gott dem Vater/ vnd ſeinem lieben Sohn Jeſu Chriſto/ vnd Gott dem heiligen Geiſt gleich werden/ vnd das Bilde der heiligẽ Dreyfaltigkeit tragen/ welches fuͤrnemlich ſtehet in der Liebe vnd vergebung?
Denn es iſt die hoͤchſte Eigenſchafft Gottes/ Erbarmen/ Verſchonen gnedig ſeyn/ Vergeben.
Wer wolte nicht ſagen/ daß dz die ſchoͤneſte Tugend were/ dadurch man dem hoͤchſten Gott gleich kan werden/ vnd den allertugendhafftigſten hoͤchſten Leuten in der Welt?
Bilde Gottes.
8. Endlich/ ſo iſt es auch der hoͤchſte Grad der Tugend ſich ſelbſt vberwinden/ Vergeben Vergeſſen/ vnd Zorn in Gnade verwandeln.
Groͤſte Staͤrcke vnd hoͤchſter Grad der Tugend.
Fortior eſt qui ſe, quàm qui fortißima vincis Mœnia, nec virtus altius ire poteſt.
Iſt eben das/ das Prov. 16. ſtehet:
Ein Geduͤltiger iſt beſſer deñ ein Starcker/ vnd der ſeines Muts ein Herꝛ iſt/ denn der groſſe Staͤdte gewinnet/ hoͤher kan die Tugend nicht ſteigen/ ſie hat keine hoͤhere Staffel vnd Grad.
Deñ ſo ruhet ſie in Gott/ vnd endet ſich in Gott/ vnd iſt in Gott vollendet/ etc.
Das XXVIII. Capittel.
Wie vnd warum̃ die Liebe des Schoͤpffers aller Creatur Liebe ſol vorgezogen werden:
Vnd wie der Nechſte in Gott ſoll geliebet werden.
1. Joh. 2. Wer die Welt lieb hat/ in dem iſt die Liebe des Vaters nicht.
DEs Menſchen Hertz iſt alſo von Gott geſchaffen/ daß es ohn Liebe nicht leben kan/ es muß etwas lieben/ es ſey Gott oder die Welt/ oder ſich ſelbſten.
Dieweil nun der Menſch etwas lieben muß/ ſo ſol er das allerbeſte lieb haben/ welches iſt Gott ſelbſt/ vnd ſol dieſen Affect/ welchen Gott in das Hertz gepflantzet/ vñ durch den H. Geiſt angezuͤndet hat/ Gott wieder geben/ vnd bitten/ daß er ſeine Liebe in jhm je mehr vnd mehr anzuͤnde.
Denn Gott liebet dich erſt/ vnd entzuͤndet deine Liebe mit ſeiner Liebe/ liebeſtu jhn aber wieder/ ſo wirſtu von jhm geliebet werden/ Johan. 14. Wer mich liebet/ wird von meinem Vater geliebet werden.
Edelſte Affect der Liebe.
Darumb gebuͤhret ſie Gott.
Iſt nun Gottes Liebe in einem/ ſo kan er es mit keinem Menſchen boͤſe meynen.
Denn Gottes Liebe meynets mit keinem Menſchen boͤſe/ vnd kan keinem vbel wollen.
Wer nun keinem Menſchen vbel wil aus Art vnd Krafft der Liebe Gottes/ der wird auch keinen Menſchen betriegen/ noch beleidigen mit Worten vnd Wercken/ ſehet das wircket die Liebe Gottes in vns.
Es ſind viel/ ja die meiſten Leute mit der Weltliebe alſo beſeſſen/ daß Gottes Liebe nie in jhr Hertz kommen iſt/ welches ſie mit der falſchen Liebe gegen jhren Nechſten bezeugen/ mit vortheil vnd betrug/ ꝛc.
Die Welt/ vnd alles was in der Welt iſt/ ſol nicht alſo geliebet werden/ daß Gottes Liebe dadurch beleidiget oder verhindert werde.
Denn was iſt doch die Nichtigkeit vnd Eitelkeit dieſer Welt zu rechnen gegen die Hoheit vñ Fuͤrtreffligkeit Gottes?
Deñ gleich wie Gott vnendlicher weiſe vbertrifft alle ſeine Creaturen: Alſo iſt auch ſeine heilige Liebe vberſchwẽglich ohne alle Vergleichung/ adelicher vnd koͤſtlicher deñ alle andere Liebe/ damit die Creaturen geliebet werden.
Darum̃ ſind alle Creaturen viel zu nichtig vnd zu gering/ daß vmb jhrent/ vnd jhrer Liebe willen GOttes Liebe ſolte beleidiget werden.
Nichts beſſers denn Gott lieben.
Alle Ereaturen ſind vnſerer Liebe zu gering.
1. Corinth. 9. ſpricht S. Paulus:
Wes iſt die Frucht des Baums ohne des/ der jn gepflantzet hat?
Wer pflantzet einen Weinberg/ vnd iſſet nit von ſeinen Fruͤchten?
Alſo wen ſolteſtu mer lieben als den/ der die Liebe in dz Hertz gepflantzet hat/ durch welches Liebe du lebeſt?
Durch die Liebe Gottes in Chriſto leben wir alle/ an dieſelbige Liebe ſollen wir vns halten in vnſerem gantzen Leben/ es gehe vns wie es wolle.
Vnd gleich wie die Schiffleute in groſſem Vngeſtuͤm des Meers Ancker auswerffen/ daran ſich das Schiff helt: Alſo wenn dieſe Welt/ welche ein vngeſtuͤm Meer iſt/ das Schifflein vnſers Hertzens beweget durch die Bulgen der menniglichen Laſter/ Hoffart/ Zorn/ Vngebult/ Geitz/ Fleiſchliche Wolluſt/ etc.
Sollen wir vns an die Liebe Gottes vnd Chriſti halten/ als an einẽ Ancker/ vnd vns nicht ſo bald von der Liebe Chriſti laſſen abreiſſen.
Alſo auch in geiſtlichen Noͤhten/ wenn Suͤnde/ Tod/ Teuffel vnd Helle/ Truͤbſal vnd Elend wieder vns ſtreiten/ als Meerswellen/ ſollen wir vns an Gottes vnd Chriſti Liebe halten.
Denn das iſt der Berg/ der dem Loth gezeiget ward/ als er aus dem Fewer zu Sodoma gieng/ darauff er ſeine Seele erretten ſolt.
Schoͤn Gleichins
Rom. 8.
Gottes Liebe kan vns keine Creatur nemen.
Alſo muß ein Chriſt die Sodoma dieſer Welt fliehen/ vñ ſich an die Liebe Gottes halten/ wil er nit in die Straffe fallen der weltlichen Luͤſten/ welche erger ſeyn denn das Fewer zu Sodom.
Die Liebe vnd Furcht Gottes iſts/ die einen Menſchen behuͤtet fuͤr der Welt/ wie den Joſeph fuͤr des Potiphars Weibe.
Gottes Liebe vnd Furcht be huͤtet fuͤr Suͤnden.
Daß ein Menſch dieſe Welt ſo lieb hat/ koͤmpt nur daher/ daß er nie geſchmecket hat die Liebe Gottes/ Daß ein Menſch ſeinen Nechſten haſſet/ neidet/ betreugt/ verfortheilet/ koͤmpt nur daher/ daß er die liebe Gottes nicht hat.
Woher koͤmpt ſo viel Sorgen vnd Gremen?
Nur daher/ daß man Gott nicht hertzlich lieb hat.
Denn die liebe Gottes iſt ſo lieblich vnd ſuͤſſe/ daß ſie einen Menſchen in allen Truͤbſalen/ auch mitten im Tode freudig vnd getroſt machet.
Liebligkeit vnnd Freundligkeit der Liebe Got tes.
Eigenſchafft der Liebe.
Der liebe Art iſt/ daß ſie das allein groß achtet/ daß ſie lieb hat/ vnd vergiſt alles/ auff daß ſie nur das geliebte moͤge erlangen.
Warumb vergiſt denn ein Menſch nicht alles/ was in der Welt iſt/ Ehr/ Wolluſt vnd Reichthumb/ auff daß er Gott allein haben moͤge/ weil er ſpricht/ er liebe Gott?
Das haben vorzeitẽ gethan die Heiligen Gottes/ welche der liebe Gottes vnd derſelben Suͤſſigkeit ſo ſehr nachgetrachtet haben/ daß ſie der Welt vnnd jhr ſelbſt daruͤber vergeſſen/ Derowegen ſie in der Welt fuͤr Narren ſeyn geachtet worden/ vnd ſie ſind doch die weiſeſten geweſt/ Denn wer iſt der weiſeſt?
Der das ewige Gut vber alles liebet vnd ſuchet?
Darumb ſind das die groͤſſeſten Weltnarren geweſt/ welche ſolche heilige Leut fuͤr Narren gehalten haben.
Der weiſeſte vnnd nerrichſte.
Ein rechter Liebhaber Gottes ſuchet vnd liebet Gott/ als wenn ſonſten nichtes anders vnter dem Him̃el were denn Gott/ vnd alſo findet er in Gott alles/ was er je in der Welt lieben koͤndte.
Denn GOtt iſt alles/ er iſt die rechte Ehre vnd Freude/ Friede vnd Luſt/ Reichthumb vnd Herrligkeit/ das alles wirſtu in Gott beſſer finden denn in der Welt.
Liebeſtu etwas ſchoͤnes/ warumb liebeſtu GOtt nicht/ der aller Schoͤnheit ein Vrſprung iſt?
Liebeſtu etwas guts/ warumb liebeſtu GOtt nicht/ der das ewige Gut iſt/ vnd iſt niemand gut ohne Gott/ der iſt dz hoͤchſte Gut in ſeinem Weſen.
Alle Creatur ſind gut/ darumb daß ſie ein kleines Fuͤncklein vnd Troͤpfflein von der guͤtigkeit Gottes empfangen haben/ Vnd iſt doch ſolches mit vielen Vnuolkommenheiten vmbgeben.
In Gott findeſtu alles.
Warumb alle Creaturen gut ſeyn.
Warumb liebeſtu nun Gott nicht vielmehr/ den Vrſprung vnd Brunnẽ/ vnd die hoͤchſte Vollkommenheit alles gutes/ der weſentlich gut iſt/ vnd alles gutes in allen Dingen Vrſprung iſt?
Je weniger von ď Erde/ oder jrrdiſche Schwere ein Ding etwas an ſich hat/ je leichter es iſt/ vnd je ehe es ſich in die Hoͤhe erhebet:
Alſo je mehr ein menſchlich Hertz mit irrdiſchen Dingen beſchweret iſt/ je weniger es ſich empor heben kan/ vnd in der Liebe Gottes ſich erfrewen/ je weniger Weltliebe je mehr Gottes Liebe/ je mehr Liebe des Nechſten/ dieſe ſind nicht geſcheiden.
Gott iſt alles gut weſentlich
Irrdiſch Gemuͤt ſchwer Gemuͤt.
Daraus folget/ daß wer Gott liebet/ der liebet auch den Nechſten/ vnd wer Gott beleidiget/ der beleidiget auch den Nechſten.
Das XXIX. Capittel.
Von der Verſoͤhnung des Nechſten/ ohn welche Gott ſeine Gnade wiederruffet.
Num am 5. Wenn jemand eine Suͤnde wider einen Menſchen thut/ der verſuͤndiget ſich am HERRN.
DIß ſind denckwirdige Wort/ denn ſie binden zuſammen Gott vnnd den Menſchen/ Gottes Liebe vnd des Menſchen Liebe/ Gottes Beleidigung vnd des Menſchẽ Beleidigung.
Denn Moſes ſpricht hier außdruͤcklich:
Wer eine Suͤnde wieder einen Menſchen thut/ der habe ſich an dem Herrn verſuͤndiget.
Wer wieder Menſchen ſuͤndiget/ der ſimdiget wieder Gott.
Daraus folget nun vnwiederſprechlich/ wer ſich mit Gott verſoͤhnen will/ der muß ſich auch mit ſeinem Nechſten verſoͤhnen.
Denn Gott wird beleidiget/ wenn der Menſch beleidiget wird.
Darumb kan ſich auch ein Menſch/ der Gott vñ Menſchen beleidiget hat/ mit Gott nicht wieder verſoͤhnen/ er habe ſich denn mit ſeinem Neheſten verſoͤhnet/ wie ſolches auch Chriſtus klar bezeuget/ Matth. 5.
Menſchen beleidiger Gottes belerdiger
Hier muͤſſen wir nu notwendig abermals etwas ſagen von der liebe Gottes vnd des Nechſten/ wie dieſelbige aneinander hangen/ vñ nit koͤnnen geſchiedẽ werden/ daraus deñ nothwendig fleuſt die wahre Bruͤderliche Verſoͤhnung.
1. Johan. 4. Wer da ſaget/ er liebe Gott vnd haſſet ſeinen Bruder/ der iſt ein Luͤgener.
Denn wer ſeinen Bruder nicht liebet/ den er ſihet/ wie ſolte er Gott lieben/ den er nit ſihet?
Vnd diß Gebot habẽ wir von jm/ daß wer Gott liebet/ auch ſeinen Bruder liebe.
Derowegen ſo kan nun Gottes Liebe ohne des Nechſten Liebe nicht ſeyn: Iſt Gottes Liebe recht vnd rein ohn Falſch bey einem Menſchen/ ſo iſt auch des Nechſten Liebe rein vnd vnuerfaͤlſchet:
Vnd hinwieder iſt Gottes Liebe nicht rein bey einem Menſchen/ ſo hat derſelbe Menſch nur auch eine falſche Liebe gegen ſeinen Nechſten.
Alſo iſt die Liebe des Nechſtẽ eine Proba der Liebe Gottes/ ob dieſelbe bey einem Menſchẽ rein ſey oder nicht.
Gottes Liebe iſt auch des Nechſten Liebe/ oder die Liebe iſt falſch.
Auß dieſem Grunde kan man nun recht betrachten die Liebe des Nechſtẽ/ vnd deſſelben bruͤderliche verſoͤhnung.
Zwey Ziel ſind dem Menſchen geſetzet/ nach welchem er den Lauff ſeines gantzẽ Lebens richten ſoll:
GOttes vnd des Nechſtẽ Liebe/ darin ſol er ſich befleiſſigen/ dz er demſelbigen Ziel jmmer naͤher vnd naͤher kom̃e vnd in Gottes vnd des Nechſtẽ Liebe jmmer vollkom̃ener werde.
Denn zu dem Ende ſind alle Menſchen geſchaffen/ erloͤſet vnd geheiliget.
Ja Chriſtus vnſer Herr iſt das Ziel/ darnach wir alle lauffen ſollẽ/ je naͤher nu die Liebe/ je naͤher dem Herrn Chriſto vnd ſeinem Leben.
Zwey Ziel des Menſchen.
Darumb iſt GOtt Menſch worden/ auff daß vns GOTT fuͤr Augen ſtellete ein leiblich ſichtbar Contrafeyt vnd Bilde ſeiner Liebe/ wie Gott weſentlich die Liebe ſelbſten in ſeinem vnerforſchlichen/ vnbegreifflichẽ/ vnendlichen/ goͤttlichen Weſen ſeyn/ auff dz die Menſchen dieſem Ebenbilde Gottes/ welches iſt Chriſtus/ ehnlich vnnd gleichfoͤrmig wuͤrden in der Liebe.
In Chriſti Menſchwerdung Got tes Liebe ſichtbar.
Wie aber nun in Chriſto zuſammen gefaſſet iſt/ Gott vñ Menſch durch ein vnauffloͤslich Band: Alſo faſſet die liebe Gottes in ſich die Liebe des Nechſten/ vnd wie goͤttliche vnd menſchliche Natur in Chriſto nicht koͤnnen getrennet werden: Alſo auch Gottes vnd des Nechſten Liebe.
Wie man die Menſchheit Chriſti nicht kan beleidigen/ man muß auch Gott beleidigen:
Alſo kan man ohne Gott keinen Menſchen beleidigen:
Darum̃ kan ſich kein Menſch trennẽ mit ſeiner Liebe von ſeinem Neheſten/ er muß ſich auch von Gott trennen.
Es kan niemand zuͤrnen mit ſeinem Nechſten/ er muß auch mit Gott zuͤrnen/ es kan niemand Menſchen beleidigen/ er muß auch Gott beleidigen.
Band der Liebe.
Mẽſchen Beleidigung iſt Gottes beleidigung.
Nemet ein natuͤrlich Gleichnis:
Wenn einer einen Circkel machet/ vñ in der mitten einen Punct/ vnd zeucht den Circkel voller Linien/ ſo kommẽ ſie alle in dem einigen Punct zuſammen/ vnd ruͤren einander an/ vnd das einige Puͤnctlein faſſet alle Linien zuſammẽ/ vnd kan keine Linea geſcheiden werdẽ von der andern/ ſie werdẽ auch zugleich vom Mittelpunct mit abgeſcheiden/ in welchem alle Linien zuſammen kommen:
Allo iſt Gott der Punct/ ſeheidet jemand die Linien ſeiner Liebe von ſeinem Nechſten/ ſo ſeheidet er ſie auch zugleich von Gott/ vnd weil alle Linien des Circkels im Mittelpunct einander anruͤhren/ ſo ruͤhret das Leiden vnnd Truͤbſall des Menſchen einander auch an/ daß er Mitleiden mit jhm hat/ iſt er anders in Gott/ als dem einigen Punct mit begriffen vnd zuſammen gefaſſet.
Aus Gott vnd in Gott ſind alle ding in einem Anfang/ Mittel vñ Ende.
Mitleidẽ auß der Liebe.
Des haben wir auch eine feine geiſtliche Bedeutung in der Hiſtoria Jobs.
Da Job hoͤrete/ daß jhm ſein Haab vñ Gut genommen war/ ſprach er:
Der Herr hats gegeben/ der Herr hats genommen/ der Name des Herren ſey gebenedeyet/ vnd betruͤbet ſich nicht ſo gar hart.
Da er aber hoͤrete/ dz ſeine Kinder waren vmbkommen/ zerriſſe er ſeine Kleider vñ hatte ſich vil klaͤglicher.
Die Kinder bedeutẽ eines jeden Menſchen ſeinen Nechſten/ weñ er hoͤret/ dz es ſeinen Nechſtẽ vbel gehet/ ſol es jme mehr zu Hertzen gehen/ als weñ er ſein eigen Gut verloͤhre.
Denn das iſt der Liebe Art/ daß ſie ſich vmb jhr eigen Vngluͤck nicht ſo ſehr bekuͤmmert/ als vber des Nechſtẽ Schaden.
Ach wie ein ſelig leben were auff Erden/ wenn wir alle in der Liebe wandelten/ da wuͤrde niemand den andern betriegen/ vervortheilen vnd beleidigen.
Job. 1.
Schoͤn Bilde Job.
Selig leben in der Liebe.
Darumb hat GOtt in der Schoͤpffung nicht mehr den einen Menſchen geſchaffen/ vnd die Eva auß demſelbigen hernach erbawet/ von welcher einigen Wurtzel hernach ſo viel Menſchen entſproſſen ſind/ auff das/ weil alle Menſchen von einer Wurtzel entſproſſen/ ſie ſich auch deſto mehr vnter einander liebten.
Das iſt die Vrſach/ Warumb Gott anfaͤnglich nicht viel Menſchen geſchaffen/ ſondern nur einẽ/ da er doch viel Thier/ viel Kraͤuter/ viel Baͤume geſchaffen:
Aber nur einẽ Menſchen/ auff dz ſie als Zweiglein eines Baums ſich deſto mehr hernach lieben ſolten.
Die Liebe ſo Gott befohlen hat/ iſt lieblich zu vben/ Vnd beſchweret des Menſchen Leib vnd Seele nit/ ſondern machet dem Menſchẽ ein fein ruͤhig Leben/ vnd iſt vnſer Natur bequem/ vnd nicht zu wider.
Wenn aber GOTT befohlen hette/ daß du deinen Nechſten haſſen ſolteſt/ ſo hette er dir viel etwas ſchwerers geboten/ denn das du deinen Nechſten lieben ſolteſt.
Denn Haß vnnd Feindſchafft iſt dem Hertzen vñ Seele eine groſſe Laſt vñ Pein/ verzehret Leib vñ Seele/ Aber die Liebe ſtaͤrcket/ erfrewet/ erhelt Leib vñ Seele/ zerſtoͤret vnd zubricht jhn nicht/ wie Haß vnd Neid thut.
Denen/ die Gott lieben/ iſt auch eine Luſt den Nechſtẽ zu lieben/ denen/ die Gott nicht lieben/ iſt auch zuwider/ daß ſie den Nechſten lieben ſollen.
Lieben iſt viel leichter denn haſſen.
Koͤmpts dich nun ſchwer an deiner verderbten Natur halben den Nechſten lieben/ ſo gedencke/ daß noch viel ſchwerer ſeyn wird in der Hellen brennẽ:
Es iſt ein vnſeliger Menſch/ der lieber ewig wil in der Hellen brennen/ denn ſeinen Nechſten allhie lieben/ vnd ſich mit jm verſoͤhnen/ ja es fuͤhlets ein Menſch auch an ſeiner Seele/ dz wie der Glanbe Friede mit Gott bringet/ Paulus Rom. 5. Alſo Liebe vnd Verſoͤhnung Friede mit dem Menſchẽ vnd eine groſſe Linderung vnd Ruhe dem Hertzen.
Im Gegentheil Feindſchafft vñ Vnuerſoͤhnligkeit bringet der Seelẽ Pein.
Liebe vnd Verſoͤhnung hrin get Ruhe.
Tugend iſt jhr ſelbſt Lon.
Summa ein jede Tugend belohnet den/ der ſie hat/ vnd ein jedes Laſter peiniget den/ der es hat/ eine ſegliche Tugend ehret den/ der ſie hat/ ein jeglich Laſter ſchendet den/ der es hat.
So zeiget auch die Schrifft/ auff was weiſe die Verſoͤhnung geſchehen ſolle.
1. Sol der Schuldige ſeine Suͤnde bekennen/ verſtehe ſeinen Nechſten/ den er beleidiget hat/ vnd ſols jhm abbitten.
2. Sol er wiedergeben das/ darumb er jhn betrogen hat/ die gantze Hauptſumma/ vnd noch den fuͤnfften Theil daruͤber.
3. Iſt niemand mehr da/ dem er es bezahlen koͤnne/ ſol er es dem Herrn geben.
Hier iſt nun wol zu mercken/ daß Gott der Herr gebeut/ Num. 5.
Man ſol das jenige/ darumb man den Nechſten betrogen hat/ wieder erſtattẽ.
Diß gehoͤret zu wahrer Buſſe/ vnnd iſt der wahrẽ Buſſe Eigenſchafft.
Daher S. Auguſtinus ſpricht:
Die Suͤnde wird nicht vergeben/ wo nicht das geſtolene vnd vnrechte Gut wieder gegebẽ wird/ welches er bald darauff erkleret/ vnnd ſpricht:
Cũ res aliena, quæ reddi poteſt, non redditur, non agitur, ſed fingitur pœnitentia.
Erſtattung gehoͤret zur Buſſe.
Die rechte ware Buſſe/ die einen Menſchen zu Gott bekeret/ ſetzet alles Zeitliche hindan/ vñ achtets wie Koth/ gegen die vberſchwenckliche Gnade Gottes/ deſſẽ wir ein herrlich Exempel am Zachæo haben.
Solche Leute findet man jetzo ſelten/ die alſo Buſſe thun.
Deñ die ware Bekerung zu Gott reiniget das Hertz vnd Gewiſſen durch den Glauben mit Erſtattung des vnrechtẽ Guts/ auff daß das Hertz fuͤr Gott vñ Menſchen rein ſey.
Deñ es bleibt doch einer ein Dieb in ſeinem Hertzen vnd Gewiſſen fuͤr Gott/ ſo lang er dz geſtolene behelt/ vnd nicht widergibt/ ob er gleich nicht mehr ſtilet.
Darumb ſol die Buſſe recht/ vnd dz Gewiſſen rein ſein:
So muß die Erſtattung geſchehen/ ſo ſie muͤglich iſt/ iſt ſie nit muͤglich/ ſo bitte Gott in hertzlicher Rewe vnd Leid vmb Erſtattung/ ſo erſtattet Gott an deiner ſtatt.
Luc. 19.
Ein Dieb fuͤr Gott der nicht wiedergibt.
Die Vrſach aber/ warumb die Erſtattung geſchehen muß in der Buſſe dieſen Handel betreffen/ iſt:
Daß man hie mit zweyen Perſonen zu thun hat/ mit Gott/ vnd mit Menſchen.
Soll nun die Buſſe recht ſeyn/ ſo muſtu dich auch mit beyden verſoͤhnen:
Deñ Gott nimpt die Buſſe nicht an/ wo fern du dich nicht auch mit deinem Nechſten gruͤndlich verſoͤhneſt.
Gilt derwegen nicht/ weñ du gleich zu Gott ſprecheſt: Lieber Gott/ an dieſem oder jenem habe ich vnrecht gethan/ jhn betrogen/ jhn verfortheilet/ mit vnbillichem Wucher beſchweret/ ich habe nicht alſo mit jhm gehandelt/ wie ich wolte/ daß er mit mir handeln ſolte/ darumb habe ich vnrecht gethan/ vergib mirs vmb deines lieben Sohn willen/ etc.
So ſpricht GOTT:
Gib jhm wieder/ warumb du jhm betrogen haſt/ vnnd komm denn/ ſo will ich dir vergeben:
Nicht daß ein Menſch GOTT dem Herrn die Vergebung damit abverdiente/ Nein mit nichten/ Er iſt dieſes alles ſeinem Nechſten allbereit zuuor ſchuͤldig/ vñ vielmehr darzu/ wie ſolte er denn etwas damit verdienen?
Aber ſo hats Gott beſchloſſen/ wie du mit deinem Nechſten handelſt/ ſo wird Gott auch mit dir handelen/ vnnd dir mit dem Maß wieder meſſen/ wo du nicht Buſſe thuſt.
GOTT nimpt kei ne Verſoͤh nung an ohne Verſoͤhnung des Nechſten.
Matth. 6. Luc. 6.
Ohne wider Erſtattung iſt die Buſſe nicht recht.
Daher gehoͤren die Spruͤche/ Matthei 5. Verſoͤhne dich mit deinem Bruder/ vnd als denn komme/ vnd opffere deine Gaben.
Eſai. 1. Waſchet/ reiniget euch/ thut ewer boͤſes Weſen von meinen Augen/ Laſt ab vom Boͤſen/ lernet gutes thun/ trachtet nach Recht.
Helfft den Verdruckten/ ſchaffet den Waiſen Recht/ vnd helffet der Witwẽ Sachen/ ſo kompt denn/ vnd laſſet vns miteinander rechten/ ſpricht der Herr.
Wenn ewre Suͤnde gleich Blutrot iſt/ ſol ſie doch ſchneeweis werden/ vnnd wenn ſie gleich iſt wie Roſinfarbe/ ſol ſie doch wie Wolle werden.
Eſai. 58.
Das iſt ein Faſten das ich erwehle:
Las loß/ welche du mit Vnrecht verbunden haſt/ laß ledig/ welche du beſchwereſt/ gib frey/ welche du drengeſt/ reiß weg allerley Laſt.
Brich dem Hungerigen dein Brot/ vnnd die/ ſo im Elende ſeyn/ fuͤhre ins Haus.
So du einen nackend ſiheſt/ ſo kleide jhn/ vnd entzeuch dich nicht von deinem Fleiſch.
Als denn wird dein Liecht herfuͤr brechen/ wie die ſchoͤne Morgenroͤte/ vnd deine Beſſerung wird ſchnell wachſen/ vñ deine gerechtigkeit wird fuͤr dir hergehen/ vnd die Herrligkeit des Herren wird dich zu ſich nemen.
Da ſtehets außdruͤcklich/ daß Gott keine Buſſe vnd Gebet annemen wolle/ wo man ſich nicht erſtlich mit ſeinem Nechſten verſoͤhnet habe/ etc.
Das XXX. Capittel.
Von den Fruͤchten der Liebe.
1. Corinth. 13.
Die Liebe iſt langmuͤtig vnd freundlich/ die Liebe eiffert nicht/ die Liebe treibet nicht Mutwillen/ ſie blehet ſich nicht/ ſie ſtellet ſich nicht vngeberdig/ ſie ſuchet nicht das jhre/ ſie leſt ſich nicht erbittern/ Sie trachtet nicht nach Schaden/ Sie frewet ſich nicht/ wenns vnrecht zugehet/ ſie frewet ſich aber/ wenns recht zugehet/ ſie vertraͤget alles/ Sie vertrawet alles/ ſie hoffet alles/ ſie duldet alles.
GLeich wie der Baum des Lebens mitten im Paradiß ſtund/ vnd ſolche Fruͤchte trug/ dz wer dauon aß, der lebet ewiglich/ Wie Gott der Herr Geneſ. 3. ſpricht:
Nun aber/ daß der Menſch nicht außſtrecke ſeine Hand/ vñ breche von dem Baum des Lebens/ vnd eſſe/ vnd lebe ewiglich/ da lies jhn Gott aus dem Garten/ daß er das Feld bawet: Alſo hat Gott in dz Paradißgaͤrtlein der Chriſtlichen Kirchen Chriſtum Jeſum in das Mittel geſetzet/ auff das alle Gleubigen von jhm jr Leben vnd Krafft empfiengen.
Denn das gantze Chriſtenthumb ſtehet im Glauben vnnd in der Liebe/ vmb des Glaubens willen an Chriſtum/ gef ellet das gantze Lebẽ eines Chriſten Gott wol.
Soll aber dem Nechſten gedienet werden/ ſo muß es in der Liebe geſchehen.
Denn alle Tugenden ſind ohn die Liebe todt/ vnd gelten nichts/ auch der Glaube ſelbſt.
Denn ob wol der Glaube allein gerecht machet/ weil er allein Chriſti Verdienſt ergreiffet/ vnd in der Rechtfertigung nit anſihet einige vorhergehende gegenwertige oder nachfolgende Werck/ ſondern allein Chriſtum:
Doch wo die Liebe nicht folget/ ſo iſt der Glaube gewißlich nicht recht/ ſondern Heucheley/ vnd wenn er gleich Wunder thete.
Gleich wie der Leib tod iſt ohn die Seele: Alſo iſt der innerliche geiſtliche Menſch/ deſſen Glieder ſeyn alle Tugendẽ/ auch todt ohne die Liebe/ vñ alle Glieder der Tugenden ſind tod ohne die Liebe.
Darumb S. Paulus des Glaubens Proda ſetzet/ vnd einen ſolchen Glauben erfordert/ der durch die Liebe thaͤtig iſt.
In der Rechtfertigung gehet der Glaube durchaus mit keinen Wercken vmb/ Rom. 4.
Aber wenn er mit Menſchen handelt in foro caritatis, muß er mit Wercken vmbgehen/ vnd dem Nechſten dienen durch die Liebe/ das iſt ſeine Proba.
Darumb heiſſt er ein liebethaͤtiger Glaube/ Gal. 5.
Was nun dieſer ſchoͤner Baum fuͤr edle Fruͤchte tregt/ zeigt vns S. Paulus 1. Cor. 13. vñ erzehlet derſelben vierzehẽ.
Aller Gleubigẽ Leben iſt Chriſtus.
1. Die Liebe iſt langmuͤtig/ Langmut iſt die erſte Frucht der Liebe/ die koͤnnen wir nirgends beſſer erkennen denn in Chriſto Jeſu vnſerm Herꝛn.
In Chriſto muͤſſen wir nicht allein dieſe Frucht ſuchen/ als am Baum des Lebens/ ſondern auch ſeiner edlen Fruͤchte eſſen/ in vnſer Leben verwandeln in ſanguinem & ſuccum.
Sehet den Herrn Chriſtum an/ wie mit groſſer Langmut hat er der Welt Boßheit getragen/ vñ dadurch die Suͤnder zur Buſſe gelocket/ das thu du auch/ ſo lebet der ſanfftmuͤtige Chriſtus in dir/ vnd du wirſt mit jhm/ als ein Glied mit ſeinem Haupte/ vereiniget bleiben.
Langmut
Rom. 2.
2. Freundlich.
Sihe an die Freundligkeit deines Erloͤſers/ wo hat man holdſeligere Lippen gehoͤret?
Jederman hat ſich verwundert der Holdſeligkeit/ ſo aus ſeinem Munde gangen iſt/ Luc. am 4.
So thue du auch/ ſo redet Chriſus durch deinen Mund/ vnd bleibeſt mit jhm vereiniget/ Allein daß es aus hertzlicher Liebe gehe.
Freundligkeit.
Pſal. 45.
3. Die Liebe eifert nit/ das iſt/ ſie iſt nicht rachgierig/ ſondern vergibt vnd vergiſſet/ wie Gott der Herr thut/ Pſalm. 103.
Er wird nicht immer haddern noch ewiglich Zorn haltẽ:
Er handelt nicht mit vns nach vnſer Suͤnden/ vnd vergilt vns nit nach vnſer Miſſethat/ Ezech. 18.
Wo ſich aber der Gottloſe bekehret von allen ſeinen Suͤndẽ/ die er gethan hat/ ſo ſoll er leben/ vnnd nit ſterben/ es ſollen aller ſeiner Vbertrettungen/ ſo er begangen hat/ nit gedacht werden.
Jerem. 31.
Ich habe dich je vnd je geliebet/ darumb habe ich dich zu mir gezogen aus lauter guͤte.
Darumb bricht mir mein Hertz gegen jhm/ daß ich mich ſeyn erbarmen muß.
Ich wil jhnen jre Miſſethat vergeben/ vnd jhrer Suͤnde nimmermehr gedencken/ Eſa. 43.
Ich tilge deine Vbertrettung vmb meinent willen/ vnd gedencke deiner Suͤnde nicht.
So thue du auch/ vergib vnd vergiß/ ſo wird Gott deiner Suͤnde auch vergeſſen/ ſo haſtu des Herrn Chriſti Sinn/ vnd bleibeſt mit jhm vereiniget.
Gott iſt nit rachgierig.
4. Die Liebe treibet nicht Mutwillen/ oder ſchalckheit nicht/ das iſt/ die wahre Liebe reiſſet dem Nechſten nicht ein Schalckboͤßlein/ jhn zu beſchimpffen/ beſpotten/ oder zu beleidigen.
Solche heimliche Tuͤcke hat die Liebe nicht an ſich/ ſondern iſt frey/ offenbar/ auffrichtiges Gemuͤtes.
Sehet den Herrn Jeſum an:
Er hat ſein Hertz Feinden vnd Freunden geoffenbaret/ vnd es mit allen Menſchen hertzgruͤndlich gut gemeynet/ vnd aller Heil von Hertzẽ geſuchet.
So thue du auch/ ſo iſt die Guͤtigkeit vnd Trawhertzigkeit Chriſti in dir.
Wie vns Chriſtus gemeynet hat von Hertzẽ/ ſo ſollen wir vntereinander auch thun/ oder wir ſind mit Chriſto nit vereiniget/ als Glieder mit dem Haupt.
Chriſti Hertz vnd Mund ohne.
Betrug.
Eſai. 53.
5. Sie blehet ſich nicht/ das iſt/ ſie iſt nicht ruhmrehtig/ geſchwuͤlſtig vnnd auffgeblaſen.
Sihe deinen Herrn Jeſum an/ als ein Weib jhre Stimme erhub unter dem Volck/ vnd ſprach:
Selig iſt der Leib/ der dich getragen hat/ vnd die Bruͤſte/ die dich geſeuget haben.
Ja ſpricht der Herr:
Selig iſt/ der GOttes Wort hoͤret vnnd bewanet.
Vnd wendet alſo das Lob/ ſo jm doch gebuͤhrete/ demuͤtiglich võ ſich ab/ vnd gabs den Liebhabern Gottes.
So thue du auch/ ſo lebet der demuͤtige Chriſtus in dir/ vnd du in jhm.
Das iſt die rechte Liebe/ die das Lob von jhr abwẽdet/ vnd gibts andern.
Luc. 11.
6. Sie ſtellet ſich nicht vngeberdig/ wie die ſtoͤrrigen vngehaltenen Koͤpffe/ ſondern leſt die Freundligkeit auß den Augen leuchten.
Sihe deinen Herrn Jeſum an das holdſelige Bilde/ er wird nicht murriſch noch grewlich ſeyn/ ſpricht der Prohet/ Er hat mit erbarmenden Augen jederman angeſehen/ das thue du auch/ ſo haſtu dich in Chriſti Angeſicht verbildet/ vnd biſt mit jm vereiniget.
Eſai. 42.
7. Sie ſuchet nicht das jhre/ das iſt der wahren Liebe jhre Freude/ wenn ſie lauter vmbſonſt andern dienẽ mag ohn allen eigen Nutz/ daß jhrer nur viel genieſſen moͤgen.
So thut Gott/ er eibt vns alles vinbſonſten/ er hat keinẽ Nutz daruon.
Daß du Gott dieneſt/ darion hat Gott keinen Nutz/ ſondern du ſebſt darumb hat Gott dir befohlen fromb zu ſeyn/ Gott zu fuͤrchten/ auff das du ſeiner Liebe genieſſen koͤnteſt/ vnnd du den Segen dauon haben kanſt.
Sihe deinẽ Herrn Jeſum an/ Er hat im geringeſten das ſeine nit geſucht/ ſondern alles wz zu vnſerm Heil dienet/ er aber hat keinẽ Nutz dauon/ wie ein Baum/ der gibt ſeine Fruͤchte jederman ohn anſehen der Perſon/ vnd er hat keinẽ Nutz dauon/ ſondern gibts ſo gut es jhm Gott gegeben hat/ hette ers beſſer/ ſo zebe ers beſſer ohn allen Neid/ alſo hat ſich Chriſtus vns ſelbſt zu eigen geben/ ja Gott ſelbſt gibt ſich vns in Chriſto zu eigen: Auff dz alles in Chriſto vnſer werde/ auch Gott ſelbſt.
Er iſt dz beſte vñ hoͤchſte Gut/ vnd theilet ſich ſelbſtẽ mit.
So thue du auch/ ſo wirſtu ſeyn ein Baum der Gerechtigkeit zu Gottes Lobe Eſa. 61. ſo gruͤnet vnd bluͤhet Chriſtus in dir/ der lebendige Weinſtock/ vñ jmmer gruͤnende Palmbaum.
Gott hat keinẽ nutz võ demem Gottesdienſt/ ſon dern du.
Matt. 20.
Baum der Gerechtigkeit gibt ſeine Fruͤchte vmbſonſt.
Pſal. 92.
8. Sie leſt ſich nicht erbittern/ das iſt/ wenn der Zorn ſo vberhand nimpt/ in ſeinem hoͤchſten Grad/ daß er durch den Mund herauß ſchuͤttet boͤſe Fluͤche wider den Nechſten/ vnd jhn vermaledeyet vnd verfluchet/ allen Gifft außſchuͤttet.
Dagegen ſihe deinen Herrn Jeſum an/ es iſt keine bitterkeit aus ſeinem Munde gangen/ ſondern Segen vnd Leben.
Vnd ob er gleich die Staͤdte Chorazin/ Capernaum/ Bethſaida verfluchet/ vber dieſelbige vnd vber die Phariſeer das wehe ſchreyet/ ſo iſt doch daſſelbige keine boßhafftige Verbitterung/ ſonder eine Bußpredigt/ dadurch gruͤndliche Beſſerung geſuchet wird.
Darumb ſehet zu/ ſpricht die Epiſtel an die Ebreer am 12.
Das nicht etwa eine bittere Wurtzel auffwachſe/ die vnfried anrichte/ dadurch jrer viel verunreiniget werden.
Pſal. 92.
Eſai. 11. vnd 42.
Luc. 10. vnd 11.
9. Sie trachtet nicht nach Schadẽ/ oder ſie gedencket nichts arges.
Sehet den lieben Gott an/ vnd ſein Vaterhertz/ wie ſpricht er Jerem. am 29. Ich weiß wol was ich fuͤr Gedancken vber dich habe/ nemlich/ Gedanckẽ des Friedes vnd nicht des Leides/ das ich euch gebe das Ende/ das jhr hoffet/ vñ wo jhr mich von gantzem Hertzen ſuchet/ ſo wil ich mich von euch findẽ laſſen/ ſpricht der Herr.
Wer Friedes Gedancken vber ſeinen Nechſten hat/ der hat GOttes Hertz vnnd Chriſti Sinn/ vnd iſt mit jhm vereiniget/ als ein Glied mit ſeinem Haupte.
Gottes Hertz vnd Gedanckẽ
10. Sie frewet ſich nicht der Vngerechtigkeit/ ſie lachets nit in die Fauſt/ wenn den Frommen Gewalt vnd vntecht geſchicht/ wie Simei thet/ als Da- und fuͤr Abſolon flohe.
Sehet den Herren Jeſum an/ welch ein hertzlich mitleiden hatte er mit Petro/ nach dem er gefallen/ wie ſahe er jhn ſo klaͤglich an/ mit dieſem anſehen hat er jhn wieder auffgerichtet/ Pſalm.
146. Der Herr helt alle/ die da fallen/ vnd richtet auff die/ ſo nidergeſchlagen ſind.
Wie beweinet der Herꝛ Chriſtus das Verderben der Menſchen/ vnd den Vntergang der Juͤden?
Wie ſuchet/ vnd locket er die armen Schaͤfflein?
Alſo wenn du eines Menſchen Fall ſiheſt/ ſo betraure jn/ vnd erbarme dich vber jn/ hilff jhm ſeine Laſt tragen/ ſo wirſtu dz Geſetz Chriſti erfuͤllen.
Deñ er hat vnſer aller Laſt getragen/ ſo biſtu ſein wahres Glied/ vñ ſein Leben iſt in dir/ vnd dz Leben des Hauptes muß die Glieder lebendig machen.
Luc. 22.
Luc. 9.
Luc. 15.
Galat. 6.
11. Sie frewet ſich aber der Warheit/ vñ wenns recht zugehet: Sihe an deinen Erloͤſer/ wie er ſich gefrewet im Geiſt/ da die ſiebentzig wieder kamen/ vnd wie er ſeinen Vater preiſet.
Sihe die heiligen Engel an/ von welchen der Herr ſagt/ das ſie ſich vber vnſere Buſſe frewen.
Thuſtu das auch/ ſo haſtu ein engeliſches ja goͤttliches Gemuͤt.
Luc. 10. vnd 15.
Goͤttlich. Gemuͤt.
12. Sie vertraͤgt alles/ damit das Band des Friedens nicht zerriſſen werde.
Darumb traͤgt ſie des Nechſten gebrechen mit Gedult/ wie S. Paulus ſaget:
Den Schwachen bin ich ſchwach worden/ auff daß ich die Schwachen gewinne/ Ich bin jederman alles worden/ auff daß ich ja etliche ſelig mache.
Sie gleubet alles/ das iſt/ ſie verſihet ſich zu dem Nechſten nichts boͤſes/ ſie hoffet alles/ das iſt/ ſie wuͤnſchet/ daß im Nechſtẽ alles gutes erfuͤllet werde/ Sie duldet alles/ damit dem Nechſten viel gedienet vñ gefrommet werde.
Sehet den Herrn Jeſum an/ er hat vmb vnſere Suͤnde willen alles vertragen vnd erduldet/ die hoͤchſte Schmach/ Schmertzẽ/ vnd die groͤſſeſte Armut/ dz wir in jhm/ vnd durch jhn Ehre vnnd Freude hetten.
1. Cor. 9.
1. Cor. 8.
13. Die Liebe wird nicht muͤde/ hoͤret rimmermehr auff.
Sehet den lieben Gott an/ ſeine Barmhertzigkeit weret immer fuͤr vnd fuͤr bey denen/ die jhn fuͤrchten/ Pſalm.
103. Er wartet/ daß vons gnedig ſey/ vnnd hat ſich auffgemachet/ das er ſich vnſerer erbarme.
Eſai. 30.
Es kan vns von Gottes Liebe nichts ſcheiden/ ſeine Liebe iſt ſtaͤrcker denn der Tod/ vñ koͤnnen ſie viel Waſſer nicht ausleſchen/ Er erbarmet ſich vnſer mit ewiger Gnade/ Eſa. 54. Vñ ob wol Gott der Herr Jerem. am 15. ſpricht:
Ich bin des Erbarmens muͤde:
So iſt doch ſolches von denen zuverſtehen/ die Gottes Barmhertzigkeit mutwillig von ſich ſtoſſen/ Gottes Gnade verachten/ vnd auff mutwillen ziehen/ ſonſt wird ſeine Liebe nicht muͤde/ ſondern bleibet ewig vber alle/ die jn fuͤrchten/ wie er ſagt Eſai.
54. Ob Berge weichen/ vnd Huͤgel hinfallen/ ſo ſol doch meine Gnade nicht von dir weichen/ vnd der Bund des Friedes nicht hinfallen/ ſpricht der Herr dein Erbarmer.
Alſo ſol vnſere Liebe auch nicht muͤde werden/ auch vber vnſere Feinde/ ſondern wir ſollen auß erbarmender jm̃erwerender Lieb ſagen:
Vater vergib jnẽ/ ſo lebet vnd betet Chriſtus in dir.
Cant. 4.
GOttes Liebe iſt ewig.
GOttes Liebe iſt ewig.
Chriſtus betet indir
Warumb die Liebe, die groͤſte Tugend.
14. Die Liebe iſt die groͤſſeſte vnter allen Tugenden:
Denn Gott iſt die Liebe ſelbſt.
So iſt ſie auch eine Erfuͤllung des Geſetzes/ vnd alle Gebot ſind in derſelbẽ beſchloſſẽ/ ſie iſt auch ewig/ wenn Glaube/ Hoffnung vnd Sprachen/ ꝛc. auff hoͤren werden/ wenn des Glaubens Ende/ die Seligkeit erlanget iſt/ es ſind auch alle Tugenden vnd Wolthaten/ ſo dem Nechſten geſchehen/ vnd alle Gaben ohne die Liebe vntuͤchtig vnd falſch.
Sie wird vns auch ein ewiges Zeugnis geben/ dz wir durch den Glauben an Chriſtum die Seligkeit ererbet haben.
Darumb ſoll ein Chriſt nach keinen Gaben oder Kunſt ſo ſehr ſtreben/ als nach der Liebe/ zun Epheſ. am 3. Chriſtum lieb haben iſt beſſer/ denn alles wiſſen/ daß jr erfuͤllet werdet mit allerley Gottes Fuͤlle/ mit allen Fruͤchten der Liebe/ ꝛc.
Das XXXI. Capittel.
Daß eigene Liebe/ vnd eigene Ehre/ auch die hoͤchſten vnd ſchoͤnſten Gaben des Menſchen verderben/ vnd zu nichte machen.
1. Cor. 13.
Wenn ich mit Menſchen/ vnd mit Engel Zungen redet/ vnnd hette der Liebe nicht/ ſo were ich ein doͤnend Ertz/ oder eine klingende Schelle.
DAß S. Paulus die Liebe ſo hoch erhebet/ geſchicht darum̃/ weil Gott ſelbſt die Liebe iſt.
So hoch nun Gott zu loben iſt/ ſo hoch iſt auch die Liebe in Gott zu loben.
Denn es iſt keine groͤſſere Tugend weder in Gott noch im Menſchen denn die Liebe.
Lutherus Poſt. Eccl. par. 2. fol. 131.
Reine Liebe vnnd falſche Liebe.
Es iſt aber zweyerley Liebe des Menſchen/ eine wahre/ lebendige/ reine/ lautere/ vnbefleckte Liebe/ vnd eine falſche/ vnreine/ befleckte Liebe.
Die reine lautere Liebe iſt alſo/ wie S. Paulus ſie allhie beſchreibet mit vielẽ Eigenſchaften vnd Fruͤchten/ wie jetzt gehoͤret/ etc.
Die falſche/ vnreine/ befleckte Liebe iſt/ die in allen Dingen/ in Worten vnd in Wercken/ Gaben/ jren eigenẽ Ruhm/ Ehre vnd Nutz ſuchet/ vnd hat wol den euſſerlichen Schein/ als wenn GOtt vnd Menſchen darmit gedienet wuͤrde/ Aber im innern Grunde iſt nichts denn eigener Ruhm/ eigene Ehre/ eigener Nutz/ eigene Liebe.
Vnd was aus demſelbigen Grunde gehet/ das gehet nicht aus Gott/ ſondern aus dem Teuffel/ vnd iſt eine Gifft/ das alle gute Werck vnd alle gute Gaben verderbet.
Was nit aus der Liebe gehet/ gehet nicht aus Gott.
Gleich wie eine Blume/ wenn ſie noch ſo ſchoͤn iſt von Farben/ von geruch vnd geſchmack/ vnd aber eine verborgene gifft darinnen ſtecket/ wie man derſelben etliche findet/ ſo iſt doch jhre ſchoͤne Farbe/ geruch vnd ſuͤſſer geſchmack dem Menſchen nicht allein nichts nuͤtze/ ſondern auch hoch ſchaͤdlich: Alſo ein Menſch/ wenn er noch ſo ſchoͤne gaben hat/ vnnd wenns engeliſche gaben weren/ Vnd iſt voll Hoffart/ eigene Ehre vnd Liebe/ ſo ſind dieſelbige nit allein nichts nuͤtze/ ſondern auch hoch ſchaͤdlich.
Denn alles was gut ſeyn ſoll/ das muß lauter vnnd rein aus Gott gehen/ vnd aus Gott kommen/ vnd ſich in Gott enden/ hats einẽ andern Vrſprung vnd Ende/ ſo kans nicht gut ſeyn.
Denn Gott iſt der Vrſprung alles guten:
Was gut iſt/ das kan ſonſt nirgend herkommen deñ aus Gott.
Das jenige das Gott allein in deinem Hertzen wircket/ das iſt allein gut/ was aber deine eigene Ehre/ deine eigene Liebe/ dein eigen Ruhm/ dein eigen Nutz in dir wircket/ vnd dich worzu beweget/ das kan nit gut ſeyn/ denn es koͤmpt nicht aus Gott.
Gott iſt allein gut/ GOtt iſt aber die Liebe/ darumb koͤmpt dem Nechſten aus der Liebe alles gutes/ als aus Gott ſelbſt iſt.
Schoͤn Gleichnis
Was gut ſey vnd heiſſe.
Da keine Liebe iſt/ da iſt nichts guts.
Heiliger Wunſch.
Darumb ein heiliger Mann gewuͤnſchet hat/ daß er dem lieben Gott das ſeyn moͤge/ daß jhm ſeine Hand iſt/ das iſt/ wie vnſer Hand etwas zu ſich nimt/ vnd wider weg gibt/ eignet darumb jhr keinen Ruhm oder Ehre zu/ denn ſie iſt ein bloß Inſtrument vnd Werckzeug hinzunemen/ vnd wegzugeben.
Alſo ſol ein Menſch in groſſer Einfalt dem lieben Gott ſeyn/ wie ſeine Hand/ daß was er von Gott empfangen/ das ſoll er in groſſer Einfalt ohn eigenen Ruhm vnd Ehre/ aus reiner lauterer Liebe vnnd guͤtigkeit wieder weg geben/ Denn er hats auch von Gott empfangen/ darumb er ſich auch nichts ruͤhmen kan.
Der Ruhm aber iſt allein des/ von welchem er es empfangen hat/ das iſt/ GOttes iſt die Ehre allein/ wir ſind nur bloſſe Werckzeuge Gottes von GOtt zu empfahen ſeine Gaben/ vnd dieſelben wieder außzutheilen.
Wer nun eine ſolche lautere vnd reine Liebe nicht hat/ der iſt nichts mit allen ſeinen Gaben/ Vnd wenn er gleich mit Engelzungen reden koͤnte/ alle Geheimnis vnd erkentnis wuͤſte/ den wunderthaͤtigen Glauben hette/ vñ alle ſeine Haab den Armen gebe/ ja ſein Leib vnd Leben dahin gebe.
Denn alle eigene Liebe/ eigener Ruhm/ Ehr vñ Nutz iſt aus dem Teuffel/ vñ iſt des Teuffels Fall/ dadurch er vom Him̃el verſtoſſẽ iſt.
Deñ nach dem Gott den Lucifer zum ſchoͤnen Engel geſchaffen/ jhn mit ſondern hohen gaben/ Schoͤnheit/ Weißheit/ Liecht vnd Herrligkeit begabet/ hat er ſich in ſeinẽ eigenen gaben geſpiegelt als ein Pfaw in ſeinen Federn/ vnd angefangen ſich ſelbſt zu lieben/ zu ehren/ zu ruͤhmen.
Das iſt der Anfang ſeines Falls/ daß er die Ehre nicht Gott/ ſondern jm ſelbeſt geben/ ſeine Liebe von Gott abgewand zu ſich ſelbſten/ da hat jhn Gott verſtoſſen mit ſeinẽ Engeln/ die er verfuͤhret hat mit ſeiner Hoffart.
Denn der Lucifer hat ein Fuͤrſtenthumb vnter den Engeln gehabt/ wie S.
Judas ſagt:
Die Engel/ ſo jhr Fuͤrſtenthumb nit behalten. Vnd S. Paulus Col. 2.
Er hat außgezogẽ die Fuͤrſtenthuͤmbe/ vnd Gewaltigen/ ſie oͤffentlich ſchaw getragen/ vnd einen Triumph aus jhnen gemacht.
Eigene Liebe vnd Ehre des Teuffels Fall.
Eigene Ehre hat viel Engel vnd Menſchen gefellet.
Dardurch nun der Sathan gefallẽ/ dardurch hat er den Menſchen auch gefellet/ hat jhn von Gottes Liebe vnd Ehre abgewandt zu jhm ſelbſt/ daß im Menſchen entſtanden eigene Liebe vnd eigene Ehre/ daß er hat wollen Gott gleich ſeyn/ dardurch iſt er aus dem Paradiß verſtoſſen/ wie Lucifer aus dem Himmel.
Vnd haben vns nun vnſere erſte Eltern die eigene Liebe vnd eigene Ehre angeerbet.
Das iſt der Fall Adæ, welchen noch alle Menſchen thun/ vnd das wird vns allen durch Fleiſch vnd Blut angeboren.
Solte nun dieſer Fall widergebracht vnd gebeſſert werdẽ/ ſo muß es geſchehen durchs thewre Verdienſt Chriſti/ durch den Glauben ergriffen/ durch welchen wir auch in Chriſto ernewert werden/ vnd dz Fleiſch creutzigen/ alſo/ daß dafuͤr/ daß ein Menſch ſich ſelbſten liebet/ dagegen ſich ſelbſt lernet haſſen/ Luc. 9. das iſt/ keinen gefallen an jhme ſelbſten haben/ darfuͤr/ daß ein Menſch ſich ſelbſtẽ ehret/ muß er lernẽ ſich ſelbſten verleugnen/ Luc. 14. das iſt/ fuͤr nichts halten/ darfuͤr/ daß ein Menſch ſeinen eigenen Ruhm vnd Nutz ſuchet/ muß er lernen abſagen allem/ dz er hat/ nit das geringſte vertrawen vnd Troſt in etwas irrdiſches ſetzen/ vnd mit ſeinem eigenen Fleiſch vnnd Blut ſtets kaͤmpffen/ oder er kan des Herrn Juͤnger nit ſeyn.
So gar muß durch Chriſtum durch wahre hertzliche Buſſe/ die verkehrte boͤſe Vnart Menſchliches Hertzens geendert werden.
Sichſelbſt verleugnẽ vñ haſſen hochnoͤtig.
Vnd weil nun diß im menſchlichen vermoͤgen nicht ſtund/ Denn von Natur kan der Menſch nichts anders/ deñ ſich ſelbſt lieben/ ehrẽ/ ruͤhmen/ vnd ſeinen eigen Nutz in allen Dingen ſuchen/ das iſt/ er kan nichts denn ſuͤndigen/ dz iſt jhm angeboren/ ſo muſte Gott ſelbſt den Anfang zu vnſer Wiederbringung machen/ ja das Mittel vnd Ende/ vnd muſte Gottes Sohn Menſch werden/ auff daß durch jn die Menſchliche Natur ernewert wuͤrde/ vnd wir durch jn/ in jhm vnd aus jhm new geboren/ vnd newe Creaturen wuͤrden.
Denn gleich wie wir in Adam leiblich/ vñ auch geiſtlich geſtorben ſind: Alſo muͤſſen wir in Chriſto geiſtlich wieder lebendig werden.
Vnd wie wir durch die fleiſchliche Geburt die Suͤnde aus Adam geerbet haben: Alſo muͤſſen wir in Chriſto durch die geiſtliche Geburt/ durch den Glauben die Gerechtigkeit erben.
Deñ gleich wie vns durch die fleiſchliche geburt auß Adam die Suͤnde/ eigne Liebe/ eigene Ehre vñ eigener Ruhm angeborẽ wird: Alſo muß auß Chriſto durch den Glauben vnd heiligen Geiſt vnſer Natur ernewert/ gereiniget vñ geheiliget werden/ vnd alle eigene Liebe/ Ehre vnd Ruhm in vns ſterbẽ/ vnd wir muͤſſen ein newes Hertz vnd einen newen Geiſt auß Chriſto bekommen/ wie wir auß Adam dz ſuͤndliche Fleiſch empfangen.
Wegen ſolcher newen Geburt wird Chriſtus der Herꝛ genant ewiger Vater/ Eſai. 9.
Durch Chriſti Menſchwerdung die mẽſchliche Natur ernew ert.
Newe Geburt vnd Ernewerung in Chriſto vnd aus Chriſto.
So muͤſſen nun aller Chriſten Werck/ die Gott gefallen ſollen/ vnnd alle Gaben auß der newẽ Geburt kommen/ das iſt/ auß dem Glauben auß Chriſto/ auß dem H. Geiſt/ ſonſt taugen die hoͤchſte Gaben fuͤr Gott nicht/ vnd weñs auch Wunderwercke weren.
Vnd muͤſſen gegen vnſerm Nechſtẽ alles in der Liebe thun 1. Cor. 14. Ohn allen eigen Nutz vnd Ruhm.
Darumb hat Gott vns ſeinen lieben Sohn zu einem Exempel fuͤrgeſtellet.
In deme iſt keine eigene Liebe/ keine eigene Ehre/ kein eigen Nutz/ kein eigen Ruhm geweſen/ ſondern eine reine lautere Liebe vñ Demut/ die von Hertzen gangẽ.
Er iſt aber vns nicht zu einem ſolchen Exempel fuͤrgeſtellet/ als andere Heiligẽ/ derer Exempel wir von auſſen anſehen/ ſondern zu einem lebendigen Exempel/ dz er in vns leben ſolle vnd muͤſſe durch den Glauben.
So gehet denn all vnſer Thun/ Redẽ/ Erkentnis/ Wercke aus Chriſto als aus dem lebendigen Grunde vnd Vrſprung.
Wo das nicht geſchicht/ ſo iſt all vnſer Thun nichts/ vnd wenns auch engeliſche Gaben vnnd Werck werden.
Denn wo eigene Liebe iſt/ da iſt Gotts Feindſchaft/ wo eigene Ehre vnd Ruhm iſt/ da iſt Gottes verachtung/ wie koͤnnẽ denn die Werck/ ſo darauß geſchehen/ Gott gefallen?
Aller Chri ſten werck ſollen aus der newen Geburt gehen.
Wie Chriſtus vnſer Exempel.
Darumb bittet Gott vmb den Glauben vnd die reine vngeferbte Liebe/ die nit beflecket iſt mit eigener Ehre/ Nutz vnd Ruhm/ ſondern daß ſie von Hertzẽ gehe/ ſo werden nicht allein groſſe Gaben vnd Werck in ſolchem Glauben/ Gott wolgefallen/ ſondern auch die allerkleineſten vnd geringſten/ vnd wens nur ein Trunck kaltes Waſſers were.
Denn ein gering Werck/ ſo auß lauter liebe vnd Demut geſchicht/ iſt beſſer vñ groͤſſer denn ein gros Werck/ ſo auß Hoffart vnd eigenem Ruhm geſchicht/ ꝛc.
liebe mach et die geringſten Werck gros.
Das XXXII. Capittel.
Groſſe Gaben beweiſen keinen Chriſten vnd Gott wolgefelligen Menſchen/ ſondern der Glaube/ ſo durch die Liebe thaͤtig iſt/ etc.
1. Corinh.
4. Das Reich Gottes ſtehet nicht in Worten/ ſondern in der Krafft.
ALs S.
Paulus einen Chriſten beſchreiben wil/ wie er ſolle geartet ſeyn/ ſpricht er 1. Timoth. 1.
Die Hauptſumma aller Gebot iſt/ Liebe vẽ reinem Hertzen/ von gutem Gewiſſen/ vnd von vngeferbtem Glauben/ Als ſolt er ſagen/ daß einer ein Chriſt/ vnd Gott wolgefelliger Menſch ſey/ werden nicht viel groſſe vnd hohe Ding võ jm erfordert/ viel Kunſt vnd Geſchickligkeit/ hohe gaben/ daß er ein Prophet ſey/ ein Redner/ ein Sprachkuͤndiger/ ein Wunderthaͤtiger/ ſondern daß er gleubig ſey/ vnnd alles in der Liebe thue/ das er Gott gelaſſen ſey/ vnd ſich den heiligen Geiſt regieren laſſe.
Gott fordert nicht groſſe Kunſt võ vns.
Darumb iſt nicht darauff zu ſehen/ wie gelehrt einer in Sprachen ſey/ oder wie wol er reden kan/ ſondern wie er ſeinen Glauben durch die liebe beweiſe/ vnd durch die Toͤdtung ſeines Fleiſches.
Denn die Chriſtum angehoͤren/ ereutzigen jhr Fleiſch ſampt den Luͤſten vnd Begierden/ das iſt/ eigene Ehre/ Liebe/ Ruhm/ Nutz/ Lob/ vnd alles wz fleiſchlich iſt/ Darumb Sanct Paulus ſpricht:
Das Reich Gottes ſtehet nicht in Worten/ das iſt/ in Kuͤnſten vnnd gaben/ ſondern in der Krafft/ das iſt/ in lebendiger Vbung der Tugenden des Glaubens/ der Liebe/ Sanfftmut/ gedult vnd Demut.
Galat.
5. Was da ſey ſein Fleiſch creutzigen
1. Cor. 4.
Derowegen niemand vmb hoͤhere gaben willen deſto mehr fuͤr Gott gilt/ oder darumb ſelig wird/ ſondern darumb/ das er in Chriſto erfunden wird durch den Glauben/ vnnd in Chriſto lebet/ als eine newe Creatur.
Vnd weñ der aller begabteſte Menſch nit in taͤglicher Buſſe lebet/ vñ in Chriſto ernewret wird/ der Welt abſagt/ vñ alle dem/ das er hat an Gabẽ/ ſich ſelbſt verleugnet/ ſich ſelbſt haſſet/ vnd lauter vnd bloß an Gottes Gnade hanget/ wie ein Kind an der Mutter Bruſt/ ſo kan er nicht ſelig werden/ ſondern wird mit aller ſeiner Kunſt verdampt.
Fuͤr Gott gilt nichts denn eine newe Crea tur.
Hohe Ga ben helffe nicht zur Seligkeit
Warumb Gaben ge geben wer den.
Darumb nicht die Gaben gegeben werden/ daß einer dadurch fuͤr GOtt gros oder ſelig werde/ ſondern von wegen der Erbawung der Kirchen.
Denn als Luc. 10. die ſiebentzig Juͤnger widerkamen/ vnd ſprachen:
Herr/ es ſind auch vns die Teuffel vnterhenig geweſt in deinem Namen/ ſprach der Herr: Frewet euch dieſes nicht/ die groſſen Wunder vnd Gaben werden euch nit ſelig machen/ frewet euch aber/ dz ewre Namen im Himmel geſchrieben ſind/ das iſt/ dz jhr gleubet vnd mich kennet.
Die Wunder/ die Moſes gethan/ haben jhn nicht ſelig gemacht/ ſondern ſein Glaube.
Aarons Beredſamkeit machet jhn nicht deſio angenemer bey Gott.
Miriam Moſis Schweſter war eine Prophetin/ durch welche der Geiſt Gottes redet/ Gott aber ſchlug ſie mit Auſſatz.
Num. 12.
Die Wunder vñ mancherley Sprachen haben die Apoſtel nicht ſelig gemacht/ ſondern der Glaube/ es muß alles vom hoͤchſten Menſchẽ biß auff den nidrigſten in den Glauben/ in die Demut/ in die Buſſe/ in die Creutzigung vnd Toͤdtung des Fleiſches/ in die newe Creatur/ die in Chriſto im Glauben lebet vnd in der Liebe/ vnd Chriſtus in jr/ wo das nit geſchicht/ ſo wird Chriſtus leinen fuͤr den ſeinen erkennen.
Alles muß vnter das Creutz Chriſti/ wz da wil ſelig werden.
Die Chriſtliche Liebe iſt das rechte newe Leben im Menſchẽ/ ja Chriſti Leben in den Glaͤubigẽ/ vnd die kraͤfftige vnd thaͤtige Beywonung Gottes des heiligẽ Geiſtes/ welche vns S. Paulus Epheſ. 3. wuͤndſchet:
Das wir erfuͤllet werden mit aller Gottes Fuͤlle. Vnd S. Johannes:
Gott iſt die Liebe/ vnnd wer in der liebe bleibet/ der bleibet in Gott vnd Gott in jhm.
Darumb wer die Liebe in ſeinem Hertzen fuͤhlet/ der empfindet Gott in jhm.
Auff daß wir aber deſſen eine gewiſſe Proba hetten/ vnd nicht durch falſche eigene Liebe betrogen werdẽ/ ſo mahlet ſie S.
Paulus fein ab/ als einen ſchoͤnen Baum mit ausgebreiteten Zweigen/ 1. Corinh. 13.
Die Liebe iſt langmuͤtig/ geduͤltig/ etc. welches iſt des newen Menſchẽ gantzes Leben.
Das newe Leben iſt die Liebe.
1. Joh. 4.
Summa Gott der Vater iſt die Liebe/ Gott der Sohn iſt die Liebe/ Gott der heilige Geiſt iſt die liebe.
Der gantze geiſtliche Leib/ Chriſtus/ die Werde Chriſtenheit iſt durch das Band der Liebe zuſammen gebunden/ ein Gott/ ein Chriſtus/ ein Geiſt/ eine Tauffe/ ein Glaube/ vnd das zukuͤnfftige ewige Leben iſt nichts denn ewige Liebe.
Alles in der Liebe:
G Ott/ Engel/ Menſch/ Kirche.
Epheſ.
4.
Wer nun in der Liebe nicht lebet/ der iſt ein todes Glied am Leibe Chriſti:
Wie ein todtes Glied am natuͤrlichen Leibe nicht erwaͤrmet wird durch die natuͤrliche Waͤrme/ vnd derowegen kein Leben an jhm hat:
Alſo wer nicht in der Liebe lebet/ der hat das geiſtliche Leben Chriſti nicht/ vnd iſt todt/ Gott vnd Chriſto abgeſtorben/ denn er hat keinen Glauben/ iſt als ein verdorreter Rebe am Weinſtock/ hat auch kein Theil an Gott/ Chriſto vnd dem heiligen Geiſt/ an der heiligen Chriſtlichen Kirchen/ vnnd am ewigen Leben/ kan auch nimmermehr kommen da Gott iſt/ als der die Liebe ſelbſten iſt/ ꝛc.
Ohne Liebe ein todtes Glied der Kirchen.
Das XXXIII. Capittel.
Gott ſihet die Werck/ oder Perſon nicht an/ ſondern wie eines jeden Hertz iſt/ ſo werden die Wercke geurtheilet.
Prouerb.
21. Einem jeden duͤncket ſein Weg recht ſeyn/ der HErr aber machet die Hertzen gewiß.
AM 1. Sam. 16. leſen wir:
Als Gott der Herr den Propheten Samuelem ſendet in das Haus Iſai/ David zum Koͤnige zu ſalben/ vnd der Prophet den Erſtgebornen ſalben wolte/ ſprach der Herr:
Sihe nit an ſeine ſchoͤne Geſtalt/ noch ſeine groſſe Perſon.
Denn es gehet nicht wie ein Menſch ſihet.
Ein Menſch ſihet was fuͤr Augen iſt/ der Herr aber ſihet das Hertz an.
Mit welchem Exempel vns Gott der Herr lehren wil/ daß er die Perſon des Menſchen nicht achte/ wie hoch ſie auch fuͤr der Welt iſt/ wenn das Hertz nicht fromb/ liebreich/ gleubig vnd demuͤtig iſt.
Nicht allein aber die Perſon/ ſondern alle Werck richtet Gott nach dem inwendigen Geiſt/ Gemuͤt vnd Sinne/ wie Salomon ſpricht Prouerb. 21. Ja auch alle Gaben des Menſchẽ/ wie hoch ſie auch immer ſeyn/ wie gewaltig/ herrlich/ loͤblich/ praͤchtig fuͤr der Welt dieſelbige ſeyn/ wenn ſie nicht gehen aus reinem Hertzen allein zu Gottes Ehren/ vnd des Nechſten Nutz vnd Beſſerung ohn alle Hoffart/ eigene Liebe/ Ehre/ Nutz/ Lob vnd Ruhm/ ſo taugen ſie alle fuͤr Gott nit.
Ob gleich ein Menſch die hoͤchſten Gaben von Gott hette/ Er aber ſuchte damit eigen Lob/ Ruhm/ Ehre/ eigenen Nutzen vnd Liebe/ vnd nicht bloß vnd lauter allein Gott vnd Gottes Ehre/ vnd ſeines Neheſten Beſſerung/ ſo wuͤrden alle ſolche gaben fuͤr Gott ein grewel/ vnd wuͤrden dem Menſchen zur Suͤnde/ Denn alle gaben werden geben allein zu Gottes Ehre/ vnd des Nechſten beſſerung.
Gott rich tet alles nach dem Hertzen vnd inwẽdigem Geiſt.
Sehet den Lucifer an/ kein ſchoͤner vnd herrlicher Engel war im Himmel/ Da er aber ſeine gaben zu eigener ehre/ liebe vnd lob brauchte/ vnd nicht lauter zu Gottes liebe vnd lob/ ſo bald ward aus jhm ein Teuffel/ vnd ward von Gott verſtoſſen.
Eigene Ehre verderbet alle gute Gaben.
Darumb wenn etwas fuͤr Gott gelten ſoll/ ſo muß es aus dem Glauben kommen/ vñ muß in demſelben Werck die reine/ lautere liebe ſeyn gegen Gott vnd Menſchẽ/ ohne eigene Ehre/ Liebe/ Nutz vnd Lob/ ſo viel einem Menſchen in dieſer Schwachheit aus Gnaden muͤglich.
Darumb ſpricht S. Paulus:
Wenn ich mit Engel vnd Menſchen Zungẽ reden koͤnte/ vnd hette der Liebe nicht/ ſo were ich ein doͤnend Ertz/ vnd eine klingende Schelle/ das iſt/ ein vnnuͤtz ding/ darin kein Nutz/ Frucht vnd Krafft iſt.
GOtt ſihet nicht auff den wolredenden Mund/ ſondern auff das demuͤtige Hertz.
Gott ſihet nicht auff groſſe Kunſt/ Erkentnis vnd Wiſſenſchafft der Menſchẽ/ ſondern er erwieget vnd pruͤfet den Geiſt der Menſchẽ/ ob er ſeine eigene Liebe vnd Ehr/ oder Gottes Ehre vnd des Nechſten Nutz ſuchet.
Gott ſihet auch nicht an einen groſſen wunderthaͤtigen Glauben/ der Berge verſetzet/ vnd groß anſehen hat fuͤr der Welt/ weñ er ſeine eigene Ehre damit ſuchet/ ſondern er ſihet an den Elenden/ der zubrochenes Geiſtes iſt/ vñ ſich fuͤrchtet fuͤr ſeinem Wort Eſa. 66. Gott ſihet auch nicht auff groſſe Allmoſen/ weñ ſie aus eigenem Ruhm geſchehen/ ja auch nicht/ wenn einer jhm einen Namen dadurch machen wolte/ wenn er ſeinen Leib brennen lieſſe/ ſondern allein ſihet Gott das Hertz an/ wie vnd warumb diß alſo geſchehe.
Groſſer vnterſcheid zwi ſchen dem wunderthaͤtigen vnd ſeligmachendem Glau ben.
Gal. 5.
Diß koͤnnen wir nun nicht beſſer denn aus Exempeln verſtehen.
Cain vñ Abel brachten beyde ein Opffer/ die Hertzen aber waren vngleich/ darumb nam Gott Abels Opffer an/ das ander verwarff er.
Saul vnd David brachten beyde ein Opffer/ eines ward angenommen/ das ander verworffen/ das machten jhre vngleiche Hertzen.
Vngleiche Opfer. Gen. 4. 1. Sam. 4. 2. Sam. 23
David/ Manaſſe/ Nebucadnezar/ Petrus funden gnade bey Gott/ da ſie wahre Buſſe theten.
Saul/ Pharao/ Judas nicht.
Warumb? das machten jhre vngleiche Hertzen.
Pharao vnnd Saul ſagen:
Ich habe geſuͤndiget/ Manaſſe ſagt auch alſo/ wie vngleichen Lohn aber tragen ſie dauon?
Vngleiche Buſſe.
Judith vnd Eſther ſchmuͤcken ſich ſchoͤn/ die Toͤchter Iſrael auch/ Eſa. 3.
Jene werden gelobet/ dieſe vbel geſcholten.
Vngleiche Schmuͤcke.
Vngleiche Zeichen.
Hißkia/ Joſna/ Gideon/ fordern Zeichen vom Himmel/ vnd werden gelobet:
Die Phariſeer fordern auch Zeichen vom Himmel Matt. 12. vnd werden geſcholten.
Vngleich Gebet. Luc. 18.
Der Zoͤllner vnd Phariſeer beten beyde im Tempel/ aber ſie bekommen ein vngleiches Vrtheil.
Vngleiches Faſtẽ
Die Nininiter faſten/ die Juͤden vnd Phariſeer auch/ Jenes ſihet Gott an/ dieſes nicht/ wie ſie ſagẽ Eſai. 58. Warumb faſten wir/ vnd du ſiheſt es nicht.
Vngleiche Allmoſen. Luc. 20.
Die Witwe/ ſo ein Schaͤrfflein in Gotteskaſtẽ gab/ ward gelobet/ die andern nicht/ die doch mehr gaben.
Vngleiche Freude. Luc. 23.
Herodes wird froh/ dz er Chriſtum zu ſehen bekoͤmpt.
Zacheus wird auch froh/ aber welchen vngleichen Lohnbekommen ſie?
Vntuͤchtꝛge Wercke
Das machet alles das Hertz/ das Gott anſihet/ ob ein Werck aus reinem Glauben/ reiner Liebe/ vnnd lauterer Demut geſchicht.
Denn wo die Werck mit eigener Ehre/ Liebe/ Lob vnd Nutz beflecket ſeyn/ taug es nichts fuͤr Gott/ vnd wenns die hoͤchſten Gaben weren.
Die heiligen Maͤrterer haben ſich erwuͤrgen laſſen/ vmb Chriſti willen/ Achab vnd Manaſſe haben auch jre eigene Kinder erwuͤrget vnd geopffert/ Jenes waren Gott angeneme Opffer/ dieſe waren jhm ein Grewel.
Vngleiche Maͤrterer 2. Reg. 21.
Das XXXIV. Capittel.
Ein Menſch kan zu ſeiner Seligkeit nichts thun/ Gott thuts alles alleine/ wenn ſich nur der Menſch Gott durch ſeine Gnade leſſet/ vnd mit jhm handeln leſſet/ als ein Artzt mit dem Krancken:
Vnd wie ohne Buſſe/ Chriſti Verdienſt nicht zugerechnet werde.
1. Corinth. 1. Chriſtus iſt vns von Gott gemacht zur Weißheit/ zur Gerechtigkeit/ zur Heiligung vnd Erloͤſung
MIt dieſem gewaltigen Spruch lehret vns der heilige Apoſtel/ dz Jeſus Chriſtus vnſer Hen alles verdienet habe/ was zu vnſer Seligkeit gehoͤret.
Da wir nichts wuſten von dem Wege des Lebens/ iſt er vnſere Weißheit worden/ da wir Suͤnder waren/ iſt er vnſere Gerechtigkeit worden/ da wir fuͤr Gott ein grewel waren/ iſt er vnſer heiligung worden/ da wir verdampt waren/ iſt er vnſere Erloͤſung worden.
1. Cor. 1.
Menſch kan jhm ſelber nit helffen.
Hiezu kan aller Menſchen Verdienſt/ Vermuͤgen vnd freyer Wille nicht eines Staͤubleins werth bringen/ nit ſo viel hinzu thun/ als ein Staͤublein werth iſt/ dz in der Soñen fleucht/ weder im Anfang/ Mittel noch Ende.
Suͤndigen hat der Menſch wol koͤnnẽ/ aber ſich ſelbſt nicht widerumb gerecht machen/ verlieren hat er ſich wol koͤnnen/ aber nit ſelbſt wieder finden/ toͤdten hat er ſich wol ſelbſt koͤnnen/ aber nit ſelbſt wieder lebendig machen/ dem Teuffel hat ſich koͤnnen vnterwuͤrffig machen/ aber vom Teuffel errettẽ/ hat er ſich ſelbſt nicht gekont.
Deñ wie ein todter Leib ſich nicht ſelbſt kan lebendig machen: Alſo alle Menſchen die todt in Suͤnden ſeyn/ wie S.
Paulus ſagt: koͤnnen jhn ſelbſt nicht helffen.
Epheſ. 2.
Gleich wie wir nichts haben thun koͤnnen/ zu vnſerer Schoͤpffung/ denn wir haben vns ſelbſt nicht ſchaffẽ koͤnnen: Alſo koͤnnen wir auch nichts thun zu vnſer Erloͤſung/ Heiligung vñ newen Geburt.
Denn die Erloͤſung iſt mehr denn die Schoͤpffung.
Koͤntẽ wir vns ſelbſt gerecht machen/ wir theten mehr als wenn wir vns ſelbſt ſchaffetẽ.
Darumb iſt nun GOttes Sohn Menſch worden/ daß er alles wiederbrechte/ was in Adam verlorẽ war/ vñ alles wieder lebendig machte/ was in Adam geſtorben war.
Warumb Chriſtus kommen
Das gehet nun alſo zu/ wie das Gleichnis ausweiſet von dem verwundeten Menſchen/ ſo vnter die Moͤrder gefallen/ vnd jhme ſelbſt nit helffen koͤndte:
Der getrewe Samariter muſte jhm ſeine Wunden verbinden/ jn auffheben/ in die Herberge fuͤhren/ vñ mit jhme handeln/ wie ein Artzt mit einem Krancken.
Wie aber nun der Verwundete mit jm handeln lies/ wie es ſeinem Artzt dem Samariter gefiele: Alſo muͤſſen wir auch thun/ wollen wir anders ſelig werden.
Hie muͤſſen wir Chriſtum allein mit vns handeln laſſen/ vnd jhm ſtill halten/ vnſere Wunden reinigen/ vnd verbindẽ laſſen/ darein laſſen gieſſen Oel vnd Wein/ vns gantz vnd gar ſeinem Willen laſſen vnd ergeben/ ſo wird er vns wol helffen.
Luc. 10.
Chriſtus allem vnſer Artzt/ nicht wir ſelbſt.
So bald nun ein Menſch Buſſe thut/ ſich durch Gottes gnade zu Gott wendet vnd bekehret/ jhme die Suͤnde leſſet leid ſeyn/ jhme die Suͤndenwunden leſſet waſchen vnd reinigen/ durch den ſcharffẽ Wein vnd ſuͤſſen Oele des Troſtes/ ſo bald wircket Chriſtus mit ſeiner Gnade in jhm den Glauben/ alle Fruͤchte des Glaubens/ Gerechtigkeit/ Leben/ Friede/ Freude/ Troſt vnd Seligkeit/ vnd ernewert jhn/ wircket in jm das wollen vnd das vollbringen nach ſeinem Wolgefallen.
Philip. 2
Nun aber ſtehets auch nicht in des Menſchen natuͤrlichen Kraͤfften/ die Suͤnde laſſen.
Denn die Schrifft nennet den natuͤrlichen Menſchen der ſuͤndenknecht/ Johan. 8. vnter die Suͤnde verkaufft/ Rom. 7. der nichts anders koͤnne von Natur denn ſuͤndigen/ wie der Prophet ſpricht:
Wie koͤnnet jhr guts thun/ die jhr des boͤſen gewohnet ſeyd?
Kan auch ein Parder ſeine Flecken wandeln/ vñ ein Mohr ſeine Haut endern?
Jerem. 13.
Aber die heilſame Gnade Gottes/ die allen Menſchen erſchienen iſt durch das Euangelium/ ſo allen Creaturen geprediget wird/ die zuͤchtiget vns/ ſagt S. Paulus Tit. 2.
Daß wir verleugnen ſollen das vngoͤtliche Weſen/ das iſt/ durchs Wort Gottes koͤmpt dieſe gnade zu vns/ vnd dieſe Gnade zuͤchtiget vns/ ſagt S./ Paulus/ das iſt/ erinnert/ lehret/ locket reitzet/ beweget vñ ermahnet den Menſchen von Suͤnden abzuſtehen vnd abzulaſſen Vnd dieſe Ermahnung der Gnaden GOttes im Wort ſtimmet denn vberein mit dem innerlichẽ Zeugnis des Gewiſſens/ vnd vberzeuget dẽ Menſchen euſſerlich vnd innerlich/ dz er vnrecht thue/ vnd die Suͤnde laſſen muͤſſe/ wil er ſelig werdẽ/ weil ſie wider Gott vnd das Gewiſſen ſeyn.
Menſch kan vnnd wil von Natur nichts gutes.
Gnade GOttes thut alles allein in vns.
Folget nun der Menſch dieſer Zuͤchtigung vnd Ermahnung der gnaden Gottes/ gibt dem Wort ſtat/ faͤhet an abzulaſſen von Suͤnden/ ſo wircket die gnade GOttes alles im Menſchen/ den Glauben/ die Liebe/ vñ alle Fruͤchte des Glaubens/ Denn iſt es als wenn ein Liecht anfienge zu leuchten in der Finſternis.
So weinig ſich aber die Finſternis ſelbſten erleuchten kan/ ſo wenig auch ein Menſch/ wie der achtzehende Pſalm ſpricht: Du erleuchteſt meine Leuchte/ der Herr machet mein Finſternis liechte.
Es moͤchte einer lange die Augen auffſperren/ wenn jm die Sonne nicht leuchtet: Alſo iſt nun die gnade Gottes vnd Chriſtus ſelbſt/ das helle Liecht erſchienen allen Menſchen/ die da im Finſternis vnd Schatten des Todes ſitzen/ vñ erleuchtet alle Menſchen/ die in dieſe Welt kommen/ das iſt/ offenbaret ſich allen/ beut allen gnade an/ vnd leſt ſie allen erſcheinen.
Er iſt ein Liecht der gantzen Welt/ Er weiſet allen den Weg zum Leben/ Er leuchtet allen vor/ gehet als der rechte Hirt fuͤr den Schafen her/ weiſet jnen den Weg/ den ſie gehen ſollen/ Er hat vns alle als die verlorne Schafe geſuchet/ ſuchet vñ locket vns noch taͤglich/ Er lauffet vns nach/ Bulet vñ wirbet vmb vns/ wie ein Braͤutigam vmb ſeine liebe Braut/ weñ wir nur ſeine Liebe wolten annemen/ weñ wir nur die Finſternis vnd die ſuͤnde nicht zu lieb hettẽ.
Menſch iſt lauter Finſternis Chriſtus lauter Liecht.
Wie das wahre Liecht alle Menſchen erleuchtet/ die in dieſe Welt kommen.
Johan. 1.
Vnſer Breutigā bulet vnd wirbet vmb vnſer Seele.
Wie nun ein Artzt zu einem Krancken ſpricht: Sihe/ du muſt das nicht thun/ oder du wirſt ſterben/ du hinderſt die Artzney/ vnd kanſt nicht geſund werden: Alſo ſpricht der rechte Artzt Chriſtus Jeſus vnſer Herꝛ erſtlich zu vns: Sihe liebes Kind/ du muſt Buſſe thun/ vnd von Suͤnden ablaſſen/ von deiner Hoffart/ Geitz/ Fleiſches Luſt/ Zorn/ Rachgier vñ dergleichẽ/ oder du wirſt ſterben/ vnd die koͤſtliche Artzney meines Blutes vnd verdienſtes kan dir nicht helffen:
Denn du verhinderſt/ das es in dir nicht kan Frucht ſchaffen.
Vnbuͤsfer tigkeit hindert Chriſti Verdienſt vnd koͤſtliche Artzney.
Das iſt die Vrſach/ warumb der Herr Chriſtus den Apoſteln befohlen hat zu allereſt Buſſe zu predigen/ vnnd darumb hat der Herꝛ die Suͤnder zur Buſſe beruffen/ denn kein vnbusfertig Hertz iſt fehig des verdienſtes Chriſti.
Warumb fuͤr allen dingen Buſſe zu predigen.
Wenn wir nun dis Wort hoͤren/ daß da muͤſſe von Suͤnden abgelaſſen ſeyn/ oder ewig verdampt vnd verloren ſeyn:
Jetzo fehlet es nicht/ es gedencket ein Menſch zuruͤck/ vnd Gottes warhafftiges Wort vnd ſein eigen Gewiſſen vberzeuget jhn/ daß es alſo ſey.
Deñ es hat wol Gott Vergebung der Suͤnde zugeſaget allen auß Gnaden vmbſonſten/ Allein diß ſtehet darbey/ wenn wir vns zu Gott bekehren/ wie der Prophet ſpricht Ezech.
33. Wenn ſich der Gottloſe bekehret/ ſo ſoll er leben/ vnd nicht ſterben/ vnd aller ſeiner Suͤnde ſoll nicht mehr gedacht werden.
Da ſtehet Vergebung der Suͤnde/ vnnd die Buſſe bey einander.
Es ſpricht wol der ewige Sohn Gottes/ wer an mich gleubet/ ſoll das ewige Leben haben/ Aber der Glaube widerſtrebet dem alten Menſchen taͤglich/ zwinget dz Fleiſch/ machets dem Geiſt vnterthan vnd gehorſam/ das iſt/ bekeret den Menſchen/ tilget vnd dempffet die Suͤnde/ reiniget das Hertz/ deñ das iſt der Glaube/ der ſich von der Welt/ von Suͤnden/ vom Teuffel zu Chriſto wendet vnd kehret/ vnd wider die groͤſte vnzahlbare Schuld der Suͤndẽ/ Ruhe vnd Erquickung der Seelen ſuchet/ allein in dem Blute/ Tode vñ Verdienſt Chriſti/ ohne aller Menſchen Wercke.
Wer aber anders gleubet/ daß jhm Gott ſeine Suͤnde vergeben wolle/ wenn er gleich nicht von Suͤnden ableſſet/ der hat einen betrogenen fallchi Glauben/ vnd kan nimmermehr ſelig werden/ ſo lang er nicht von ſeinen Suͤnden abſtehet.
Was der wahre Glaube.
Sehet an das Exempel Zachei des Zoͤlners Luc. 9.
Der verſtund die Lehre vom Glauben vnd von der Bekehrung recht/ daß nemlich das der rechte Glaube were/ dadurch wir von Suͤnden zu Gott bekehret wuͤrden/ vnd wer von Chriſto Vergebung der Suͤnden haben woͤlle/ vnd ſeines thewren Verdienſtes genieſſen/ der muͤſte von Suͤnden ablaſſen/ vñ in hertzlichem vertrawen vnd Zuuerſicht auff Gottes gnade ſich an Chriſtum halten.
Denn alſo verſtund er die Predigt des Herren Chriſti Marci.
1. Thut Buſſe vnnd gleubet dem Euaugelio.
Das iſt/ laſſet ab von Suͤnden/ troͤſtet euch meines Verdienſtes/ vnnd ſuchet bey mir allein der Suͤnde vergebung.
Darumb ſpricht er zum Herrn: Siehe/ die Helffte meiner Guͤter gebe ich den Armen/ vnd ſo ich jemand betrogl habe/ dem gebe ichs vierfeltig wieder.
Da ruͤhmet er nicht ſeine Wercke/ ſondern die Gnade/ dadurch er erkant hatte/ wie er Buſſe thun ſolte/ als wolt er ſprechen: HErr/ es iſt mir ſo leid/ daß jch jemand betrogen habe/ das ichs jhme auch vierfach wider gehe/ darzu die helffte meiner Guͤter den Armen.
Vnd weil ich nun meine Suͤnde erkenne/ vnd dauon abzuſtehen gentzlich beſchloſſen/ vnd an dich gleube/ ſo bitte ich dich/ du wolleſt mich auch aus gnaden annemen.
Da kam der Artzt/ vnd ſprach:
Heute iſt dieſem Hauſe Heyl wiederfahren.
Denn des Menſchen Sohn iſt kommen zu ſuchen/ vnd ſelig zu machen das verloren iſt.
Erkentnis vnd Bekentnis der Suͤnden im Glaubẽ bringt Gnade.
Das iſt nun die wahre Buſſe/ vnnd Bekehrung durch den Glauben/ den Gott wircket.
Gott iſt vnſerer Seligkeit Anfang/ Mittel vnd Ende/ wenn wir nur Gott dem H. Geiſt nicht mutwillig widerſtreben/ wie die halſtarrigẽ Juͤden Act. 7. vnd Act. 13.
Nun jhr das Wort von euch ſtoſſet/ vnd euch ſelbſt nicht werth achtet des ewigen Lebens/ ſo wenden wir vns zu den Heyden/ ſondern mit vns handeln laſſen/ wie ein Artzt handelt mit einem Patientẽ/ der ſaget jm erſtlich ſeine Kranckheit: Alſo offenbaret vns Gott vnſere ſuͤnde/ der Artzt ſaget dem Krancken/ wz er laſſen ſol/ ſo werde die Artzney wol wircken: Alſo ſagt vns Gott/ was wir laſſẽ ſollen/ ſo werde das thewre Blut Chriſti auch in vns wircken/ ſonſt iſt vns die koͤſtliche Artzney nichts nuͤtze.
Proceß vn ſer geiſtlichen Cur.
So bald nun ein Menſch durch des heiligen Geiſtes Krafft von Suͤnden ableſſet/ ſo bald faͤnget Gottes gnade an in jhm zu wircken auch newe Gaben/ ſonſt iſt der Menſch nicht tuͤchtig etwas gutes von jhm ſelbſt zu gedencken/ ich geſchweige denn zu thun.
Vñ ſo iſt alles gutes/ ſo in vns gewircket wird/ nicht vnſer/ ſondern der Gnade Gottes/ wie S. Paulus ſpricht:
Nicht ich/ ſondern Gottes gnade/ die in mir iſt/ Es wird vns aber zugerechnet auß Gnadẽ/ ja der gantze Verdienſt Chriſti wird den Busfertigen zugerechnet/ vñ der gantze gehorſam Chriſti:
Als wenn es ein Menſch ſelbſt gethan hette/ nicht aber den Vnbusfertigen.
Der mẽſch kan von jhm ſelbſt nichts gutes gedencken/ viel weniger thun.
1. Cor. 5.
Darumb gehet die Imputatio die vnbus fertigen Veraͤchter Gottes vnd ſeines Worts nichts an/ auch wircket allein Chriſtus in den Busfertigen/ in den andern nicht.
Gleich als wenn ein Schulmeiſter einem Kinde/ das da ſchreiben lernet/ die Hand fuͤhret/ vnd ſpricht:
Dz Kind hat eine gute Schrift gemacht: Alſo iſt all vnſer Vermoͤgen von Gott:
Ohne mich koͤñet jhr nichts thun/ ſpricht der Herr/ verſtehe guts/ aber boͤſes moͤgen wir wol ohne jhn thun/ denn das iſt vnſer eigen/ Aber gutes moͤgen wir ohn jhn nicht thun/ deñ das iſt Gottes eigen/ Joh. 15.
Eſa. 10. Darumb hat ſich kein Fleiſch zu ruͤhmen/ es iſt eitel gnade.
In welchem Verſtande die Schrifft vns etwz gutes zuſchreibet.
Rom. 3.
Selig iſt der Menſch/ der von Suͤnden ableſſet/ vnd ſeinen Willen Gott ergibt/ wie eine Braut verwilliget den Breutigam zu nemen.
Chriſtus vnſer Breutigam befleiſſiget ſich auch den Willen zu machen/ in dem er vns ſo freundlich zuſpricht im Wort/ vnd in vnſerm Hertzen/ ſuchet vns/ locket vns/ buhlet vnd wirbet vmb vns/ ehe wir an jhn gedencken/ alles zu dem Ende/ daß wir von Suͤnden ablaſſen ſollen/ auff daß ſein thewres Blut an vns nicht verloren werde/ ꝛc.
Chriſtus machet in vns den guten Wilien.
Das XXXV. Capittel.
Ohne ein heilig Chriſtlich Leben iſt alle Weißheit/ Kunſt vnnd Erkentnis vmbſonſt/ ſa auch die Wiſſenſchafft der gantzen H. Schrifft vergeblich.
Natth.
7. Es werden nicht alle die zu mir ſagen/ HErꝛ/ HErꝛ/ in das Himmelreich kommen/ ſondern die den Willen thun meines Vaters im Himmel.
DEr heilige Apoſtel S. Paulus 1. Corinth. 13. verſtehet durch die Liebe das gantze heilige Chriſtliche Leben.
Denn es iſt alles in die Liebe verfaſſet/ was zum Chriſtlichen Leben gehoͤret/ vnd Chriſti Leben iſt nichts anders denn eitel reine lautere hertzliche Liebe.
Der rechten liebe Art aber iſt/ daß ſie Gott lauter in allen dingen meynet vnd ſuchet/ vnd nicht im geringſten das jhre ſuchet/ oder ſich ſelber liebet/ meynet/ ehret/ ruͤhmet/ auch keinen Nutzen oder Lohn/ Ruhm oder Ehre ſuchet in allem/ das ſie thut/ Sondern thut frey auß lauterer liebe Gottes vñ Menſchẽ ohne Hoffnung des Lohns vñ eigener Ehre/ vnd liebet Gott vnd den Nechſten frey vmbſonſt/ nur darumb/ weil Gott das hoͤchſte vnd edelſte Gut iſt.
Der reinẽ Liebe Eigenſchaft
Was ein Heuchler ſey.
Wer nun dieſe Liebe nicht hat/ der iſt ein Heuchler:
Denn er meynet vnd ſuchet in all ſeinem Thun ſich ſelber/ vnd nicht lauter Gott/ darumb iſt es eine falſche Liebe.
Darumb weñ gleich ein ſolcher die gantze H. Schrifft auswendig wuͤſte/ vnd koͤndte mit eitel Engel Zungen dauon reden/ ſo were es doch nur ein bloſſer Schall ohne Krafft.
Denn es ſoll Gottes Wort in das Leben verwandelt werden/ ſonſt iſt es nichts nuͤtze.
Gleich wie eine natuͤrliche Speiſe dem Leibe nichts hilfft/ wenn ſie nicht in Fleiſch vnd Blut verwandelt wird: Alſo hilfft auch GOTT es Wort vnd Sacramenta nicht/ wenns nicht in ein heilig Leben verwandelt wird/ wenn nicht ein heiliger/ bekehrter/ newgeborner/ liebreicher Menſch darauß wird.
Ohne Liebe alles vergeblich
Wahre Frucht des Glaubens vnd
Sacramentes.
Darumb ſpricht S.
Paulus/ wenn ich weiſſagen koͤndte/ vnnd wuͤſte alle geheimnis vnd Erkentnis/ etc. vnnd hette der Liebe nicht/ ſo were ich nichts/ Das iſt/ wenn ich meine Ehre damit ſuchte/ vnd nicht lauter Gott vnnd den Menſchen damit meynete/ ſo were es fuͤr Gott ein grewel/ jhm nicht angeneme.
Daher werden die falſchen Propheten ſagen an jenem Tage/ Herr/ Herr/ haben wir nicht in deinem Namen geweiſſagt/ haben wir nicht in deitem Namen Teuffel außgetrieben/ vnd Thaten gethan?
Da wird er ſagen:
Ich kenne ewer nicht/ jhr habet mich nicht lauter gemeynet/ ſondern euch ſelber.
Vrſach warumb die hoͤchſten Gabẽ fuͤr Gott nichts gel ten.
Ja ſpricht Sanct Paulus:
Wenn ich alle meine Haab den Armen gebe/ vnd hette der Liebe nicht/ ſo were mirs nichts nuͤtze.
Wie ſo lieber Paule?
Kan deñ einer wol alle ſeine Haab den Armen geben/ vnd der Liebe nicht haben?
Ja freylich/ wenn man nit hierin lauter allein Gott meynet/ ſondorn ſich ſelber/ wil Lohn/ Ruhm vnd Ehre dariion haben.
Wie die Phariſeer viel Opffer ſtifften/ vnd andere bereden jre Guͤter zum Tempel vnd zum Opffer zu geben/ daruon ſie Ruhm vnd Ehre hatten/ vñ vergaſſen der Barmhertzigkeit an den Armen/ denen ſie aus lauterer freyer Liebe Barmhertzigkeit erzeigen ſolten:
Welches der HErr den Phariſeern auffruͤcket/ vñ ſpricht:
Sie freſſen der Witwen Heuſer/ vnd wenden lange Gebet fuͤr/ wollen dafuͤr beten.
Wie denn auch zu vnſern Zeiten viel Leute alle jhre Guͤter zu Stifften vnd Kloͤſter gegeben haben/ daß die Pfaffen vnd Muͤnche ſolten fuͤr jhre Suͤnde opffern vnd beten/ welches alles eine falſche betrogene Liebe iſt/ die ſich ſelbſt ſuchet vnd meynet.
Denn wenn man zuſihet/ ſo iſt hiermit der Menſchen Ehre geſuchet/ vnnd nicht Gottes.
Falſche al moſen/ da durch mã Ehre ſuchet.
Matth. 23
Falſche Liebe.
Der Gerechte wird ſeines Glaubẽs leben/ du muſt wahre Buſſe thun/ vnd ſelbſt ein Opffer Gottes werden/ durch Toͤdtung vñ Creutzigung des Feiſches/ vnnd alle Werck der Liebe frey Lauter vmbſonſt thun/ vnnd nicht vmb dein ſelbſt willen aus eigener Liebe/ Nutz vnnd Ehre/ ſondern aus freyer reiner lauter Liebe zu GOTt/ oder es iſt dir alles nichts nuͤtze.
Ja wenn du auch deinen Leib brennen lieſſeſt/ vnd hetteſt eine ſolche reine/ lautere/ freye Liebe nicht/ die allein GOtt vnd ſeine Ehre meiynet/ ſo were dirs nichts nuͤtze.
Deñ was iſts/ das etliche jhren Leib geiſſeln/ jhnen Mahl brennen/ vnd jhrem Leibe Wehe vnd vbel thun/ wie der Prophet ſpricht:
Was ſuchen ſie hiemit deñ ſich ſelbſt?
Wollen ſonderliche Heiligkeit darmit bezeugen/ ſelbſterwehlte Geiſtligkeit/ welchs doch alles Gott zu ehren nicht geſchicht/ Sondern jhm ein Anſehen dadurch zu machen.
Ja etliche gerahten in ſolche verblendung/ vnd in ſolche kraͤfftige Irrthumb/ das ſie ſich darauff brennen laſſen/ wollen Chriſti Maͤrterer ſeyn/ da ſie doch Chriſtum nicht ſuchen/ ſondern ſich ſelbſt/ jhren gefaſten Irrthumb damit zu beſtetigen/ haben jhnen fuͤrgeſetzt nicht darvon abzuſtehen/ vnd ſolts jhnen das Leben koſten/ das nennet S. Paulus Wirckung des Sathans vnd kraͤfftige Irrthumb/ die Vrſach machet einen Maͤrterer/ nicht die Marter.
Habac.
2.
Rom. 2
Heuchelfaſten.
Eſal. 58.
Zach 7.
Falſche Maͤrterer
2. Theſſ. 2
Sehet an wohin der Teuffel die Heyden gebracht hat/ vnter welchẽ er etliche ſo verblendet/ das ſie ſich williglich haben laſſen ſchlachten/ toͤdten vnnd opffern/ jhre falſche Heydniſche Religion/ vnd Teuffelsdienſt darmit zu beſtengen.
Was iſts wunder/ das es noch geſchicht/ Sonderlich nur vnter dem Schein des Chriſtlichen Glaubens?
Die Heyden haben viel gethan mit verluſt jhres Lebens jhnen einen vnſterblichen Namen zu machen.
Hat auch nicht zu vnſern Zeiten die falſche eigene Liebe vnd eigene Ehre/ Muͤnche vñ andere Leute bethoͤret/ Koͤnige vnd weltliche Potentaten zu erſtechen/ die Catholiſche Religion/ wie ſie ſie nennen/ damit fortzupflantzen/ die auch jhr Leben haben muͤſſen laſſen vnd daran ſtre cken/ welches nicht vmb Chriſti willen geſchehen iſt/ ſondern vmb des Bapſts willẽ/ vnd vmb eigenes Lobes/ Ruhms vnd vnſterblichen Namens willen.
Diß iſt die falſche betrogene Liebe võ einem falſchen Liecht betrogen.
Falſchevn ſterbligkeit.
Falſch Liecht Falſche Liebe.
Darumb iſt nun alles/ was ein Menſche weis/ es ſey ſo groſſe Kunſt/ Weisheit vñ Erkentnis/ als es jmmer wolle/ vñ weñ er auch Salomon gleich were/ ja die gantze Wiſſenſchafft der gantzen heiligen Schrifft/ auch alles was ein Menſch thut/ vnd wenn er auch Leib vnd Leben dahin gebe/ Ohn die rechte Liebe Gottes vnd des Nechſten/ vnnd ohn ein rechtes heiliges Chriſtliches Leben/ lenter nichts.
Ja Gottes Wort haben/ wiſſen/ vnd nicht darnach leben/ machet das verdamnis groͤſſer/ wie der Herr Johan. am 15. ſpricht:
Wenn ich nicht kommen were/ vnd hette es jhnen geſagt/ ſo hetten ſie keine Suͤnde:
Nun aber haben ſie nichts fuͤr zuwenden jhre Suͤnde zu entſchuͤldigen/ etc.
Das XXXVI. Capittel.
Wer in Chriſto nicht lebet/ Sondern ſein Hertz an die Welt henget/ der hat nur den euſſerlichen Buchſtaben der Schrifft/ aber er ſchmecket nicht die Krafft vnnd verborgenes Manna.
Apot. 2. Wer vberwindet/ dem wil ich zu eſſen geben von dem verborgenen Manna/ vnnd wil jhm geben ein gut Zeugnis/ vnnd mit dem Zeugnis einen Newen Nahmen/ welchen niemand kennet denn der jhn empfehet.
MIt dieſem Spruch werden wir gelehret/ das die allein die Suͤſſigkeit des himmeliſchen Troſtes vnnd Freude in dem Wort Gottes ſchmecken/ die da vberwinden/ verſtehe jhr Fleiſch/ die Welt mit aller Ehre vnnd Herligkeit vnd den Teuffel.
Denn welche jhr Fleiſch durch taͤgliche Rew vnnd Buſſe creutzigen ſampt den Luͤſten vnnd Begierden/ die der Welt vnnd jhnen ſelbſten taͤglich abſterben/ denen jhr gantzes Lebẽ ein bitter Creutz iſt/ die werden von oben herab võ Gott innerlich geſpeiſet mit der Suͤſſigkeit des himliſchen Manna/ vnd getraͤncket mit dem Freudenwein des Paradieſes:
Die andern aber/ ſo jhren Troſt in der Welt haben/ koͤnnen nicht ſchmecken das verborgene Manna: Vrſach/ ein jeglich Ding vereiniget ſich mit ſeines gleichen/ wiederwertige Ding nemen einander nicht an.
Gottes Wort iſt geiſtlich/ darumb vereiniget ſichs nicht mit einem Weltlichen Hertzen.
Gleich wie von der Speiſe/ die der Magen nicht annimpt/ der Leib keine Krafft empfaͤhet: Alſo ſchmecket die Seele nicht die Krafft des goͤttlichen Worts oder Himmelbrots/ wenn ſie nicht daſſelbe gantz vnd gar in ſich verwandelt/ das iſt/ ins Leben.
Gal. 5. 6
Welche Leute wir dig ſein himliſche Suͤſſigkeit zu ſchmecken
Widerwertige Ding nemen einander nit an.
Schoͤn Gleichnis
Vnd wie dem Menſchen alles bitter ſchmecket/ wenn er das Fieber hat: Alſo denen/ die am Fieber dieſer Welt kranck ligen/ an der Weltſucht/ an Geitz/ Hoffart/ vnd wolluſt/ denen ſohmecket Gottes Wort bitter/ ja jhnen eckelt darfuͤr wie den Febricitanten.
Welche aber den Geiſt Gottes haben/ die findẽ darinnen dz verborgene Himmelbrot/ welche den Geiſt dieſer Welt haben/ die ſchmeckens nicht/ denn keines nimpt dz ander an.
Woher es koͤmt/ daß vielen Leuten dz Euangelium nicht ſchmecket
Daher koͤmpts/ das viel Menſchen wenig Luſt/ Freude vnnd geiſtlich Begierde empfinden aus dem heiligen Euangelio/ ob ſie es gleich taͤglich hoͤren.
Denn ſie haben den Geiſt Gottes nit/ ſie haben nit himliſche Gemuͤter/ ſondern jrrdiſche Hertzen.
Wer aber das Wort Gottes recht verſtehen wil/ vnd deſſen Krafft empfinden/ vnd von dem himmelbrot eſſen/ der muß ſich befleiſſigen mit ſeinem Leben gleichfoͤrmig zu werden dem wort Gottes/ vnd dem Leben Chriſti.
So ſpeiſet er die Demuͤtigen mit ſeiner Gnade/ die Sanftmuͤtigen mit ſeiner Liebe/ die Geduͤltigẽ mit ſeinem Troſt/ vnnd machet jhnen ſein Joch ſuͤſſe/ vnd ſeine Laſt leicht.
Die Suͤſſigkeit des Himmelbrots wird geſchmecket vnter dem Joch Chriſti/ vnd da heiſt es:
Die Hungerigen fuͤllet er mit Guͤtern/ vnd leſt die Reichen leer.
Welchen Hertzẽ die himliſche Speiſe ſchmecket. Lue. 1.
Meine Wort ſind Geiſt vnd Leben/ ſagt der Herr Joh. 6.
So ſie nun geiſt vnd Leben ſeyn/ ſo koͤnnẽ ſie von keinem vngeiſtlichẽ/ fleiſchlichen/ vppigen Hertzen vnd Sinnen empfunden werden/ ſondern im geiſt/ in der Stille/ in Verſchwiegenheit mit tieffer Demut vnnd heiliger groſſer begierde muß mans annemen/ vnd ins leben verwandeln/ ſonſt hat man vom Wort Gottes nichts mehr denn den euſſerlichen Schall vnd Buchſtaben.
Gleich wie man den Thõ einer Harffen hoͤret/ verſtehet aber nit/ was es iſt/ ſo hat man keine Freude davon: Alſo empfindet man nichts von der Krafft des goͤttlichen Worts/ weñs nicht ins Leben verwandelt wird.
geiſt muß vom geiſt geſchmecket werdẽ
Apoc. 2
Darumb ſpricht S. Johannes:
Ich wil jhm ein gut Zeugnis geben/ vnnd mit dem Zeugnis einen newen Namen/ welchen niemand kennet denn der jhn empfehet.
Rom 8.
Diß iſt das Zeugnis des verborgenen Geiſtes/ welcher dem Wort Gottes Zeugnis gibt/ vnnd hinwiederumb der Geiſt des Worts GOTTes gibt Zeugnis vnſerm geiſt/ vnd ſtimmen die beyde vberein/ vereinigẽ ſich mit einander/ vnd werden ein Geiſt/ vnd diß iſt der newe Name/ welchen niemand kennet/ denn der jhn empfehet.
Deñ gleich wie niemand die Suͤſſigkeit des Honiges empfindet/ denn der es koſtet: Alſo kennet niemand den newen Namen des Gezeugnis Gottes im Hertzen/ denn wers empfindet:
Der kennet allein den Troſt Gottes/ der jhn empfindet.
Das iſt das newe Gezeugnis/ vnd der newe Name/ den niemand kennet denn der jhn empfehet/ vnd iſt newe/ weil er aus der newen Geburt gehet/ ſo von oben herab koͤmpt.
1. Cor. 6 Qui adhæ rent Domino.
Harmonia ſpiritual s.
Newer na me/ den niemand kennet deñ der jhn hat.
Selig iſt der Menſch/ welchem GOtt ſich alſo in ſeinem Hertzen zu ſchmecken gibt.
Alſo hat Gott die Propheten von Anfang mit ſeinem ſuͤſſen Himmelbrot geſpeiſet durch die Rede ſeines ewigen worts/ welches zu jhnen geſchehen iſt/ daruon haben ſie reden koͤnnen.
Denn ſie habens empfunden/ vnd daher iſt die H. Schrifft kommen.
Spetſe der Selen das lebendige Wort
Vnd auff den heutigen Tag leſt er nicht nach mit allen Menſchen zu Reden/ vnd ſie mit ſeinem wort zu ſpeiſen inwendig in jhrer Seelen/ Aber die meiſten Menſchen ſind zu ſener Stimme gar zu harthoͤrig/ vnd zu taub/ vnnd hoͤren lieber die Welt denn Gott/ lieber folgen ſie jhren Luͤſten denn dein Geiſt Gottes:
Darumb koͤnnen ſie nicht eſſẽ das verborgene Manna/ ſie eſſen lieber von dem verbotenen Baum des Todes vnd jhrer fleiſchlichen Luͤſte/ denn von dem Baum des Lebens:
baum des Todes.
Iſt derowegen eine groſſe Blindheit vnd Thorheit/ das die Menſchen nicht verſtehen wollen/ daß in GOTt groͤſſere Luſt vnd Suͤſſigkeit iſt/ Denn in der Welt/ wer einmal Gottes Guͤtigkeit geſchmecket hat/ dem iſt die welt mit aller jhrer Luſt die hoͤchſte Bitterkeit.
Vnſere erſte Eltern haben ſich die Welt bethoͤren laſſen/ vnd von den verbottenen Fruͤchten geſſen/ vnnd baben daran den bittern Tod geſſen.
Noch ſind wir ſo blind vnd thoͤricht/ vnnd eſſen von den verbotenen Luͤſten vnſers Fleiſches/ dauon wir doch ſterben.
Welt iſt den himliſchen Gemuͤtern diehoͤchſte bitterkeit
Rom 3
Wer von mir iſſet/ ſpricht der Herr Chriſtus/ der Baum vnd das Brot des Lebens/ der wird Leben in Ewigkeit.
Von jhme eſſen heiſt/ an jhn gleuben/ vnd ſeines Hertzens Luſt/ Freude/ Liebe/ Troſt vnd wolgefallen an jhm haben.
Die Welt giht doch ſo klein gering zeitlich Ding/ vnd wird jhr doch darfuͤr mit groſſer Begiere gedienet.
GOtt gibt groſſe/ hohe/ ewige Guͤter/ vñ ſind doch darzu ſo faul vnd traͤge der ſterblichen Menſchen Hertzen.
Wo findet man doch jemand/ der Gott mit ſo groſ ſein gehorſam vnd Sorge dienet/ als dem Mammon vnd der Welt?
Vmb ein weniges Geldes willen wird offt ein groſſer Weg gelauffen:
Aber vmb des ewigen Lebens willen/ wird kaum ein Fuß von der Erden auffgehoben.
Johan 6. Syr 24
Fleiſchliche blindheit
Eſai. 23 Jere.
47. Ezech. 26
Die Propheten werffen den groſſen Kauffſtaͤdten Tyro vnd Sidon fuͤhr/ das ſie vber Meer jhr Kauffmans gut geholet vnd geſuchet haben/ vnnd vmb das ewige Gut haben ſie nicht einen Fuß auff gehoben.
In allen Staͤnden wird die Welt mehr geſuchet vnd geliebet denn Gott.
Mancher gelehrter Doctor ſtudieret Tag vnd Nacht/ das er in der Welt zu groſſen Ehren kommen moͤge:
Aber vmb der ewigen Ehre vnd Herrligkeit willen/ nimpt er offt nicht der weile ein Vater vnſer zu beten.
Mancher befleiſſiget ſich im Kriege Adel vñ Ritterſchafft zu erlangen:
Aber mit einer einigen Vntugend ſeines Fleiſches wil Er nicht kriegen/ dadurch man den ewigen himliſchen Adel erlanget:
Mancher iſt ein Vberwinder vieler Laͤnder vnnd Voͤlcker/ vnnd weis ſich ſelbſt nicht zu vberwinden.
Wie viel ſind jhr/ die das Zeitliche ſuchen/ vnd daruͤber ſich ſelbſten vnd jhre Seele vnd Seligkeit verlieren.
Vnd alle die das thun/ Haben nicht gekoſtet das verborgene Manna des goͤttlichen Worts.
Denn die vberwinden nicht/ ſondern laſſen ſich von der Welt vberwinden.
Denn wer das Manna ſchmecken wil/ der muß vmb GOTtes Liebe willen die Welt verſchinehen vnd vberwinden.
Wer das thun kan/ der wird den allerſuͤſſeſten Troſt des heiligen Geiſtes empfinden/ welchen niemand kennet denn der jhn emfehet.
kinder die ſer Welt.
Rechter Sieg.
Wer Gottes Troſtſch mecken wil/ mus den jrrdiſchen troſt fahren laſſen.
Es muß ja erſt der Baum des Le jens in vns gepflantzet werden/ ſollen wir von ſeinen Fruͤchten eſſen.
Es muß ja erſt das Hertz von der Welt zu Gott gewandt werden/ ſoltu den himliſchen Troſt empfinden.
Du leſſeſt dir der Welt Troſt eine groſſe Freude ſeyn/ vnd denckeſt nicht/ das Gottes Troſt mehr erfrewen kann/ denn die gantze Welt.
Was Gott thut/ iſt allzeit edeler/ als das die Creaturen thun.
Die Lehre/ ſo von oben herab koͤmpt durch das Einſprechen des heiligen Geiſtes/ iſt viel edler denn die von Menſchen Verſtande durch groſſe Arbeit erlernet wird.
Ein Apffel vnd Lillien/ ſo die Naͤtur machet/ iſt viel edler vnd beſſer denn die ein Kuͤnſtler von lauterin Golde machet: Alſo der allerkleineſte Augenblick vnd Fuͤncklein des Troſtes Gottes/ iſt edler vnd beſſer denn ein groſſes Meer voll Freude dieſer Welt.
Rechter Troſt vñ rechte Weißheit allein aus Gott.
welt troſt betrug.
Wiltu nun den edlen Troſt Gottes haben/ ſo muſtu der Welt Troſt vnnd Freude verſchmehen/ wiltu mich recht hoͤren/ ſo muſtu dein Ohr zu mir wenden/ Wiltu mich verſtehen/ ſo muſin dein Hertz zu mir wenden/ Wiltu mich ſehen/ ſo muſtu deine Augẽ zu mir wenden.
Alſo wende zu Gott dein gantzes Hertz/ alle deine Sinne/ ſo wirſtu jhn ſehen/ hoͤren vnd verſtehen/ ſchmecken vnd empfinden.
Denn ſo ſtehet Jer. 13.
So jhr mich von gantzem Hertzen ſuchen werdet/ will ich mich von euch finden laſſen/ ſpricht der Herr.
Wie Gott erkant vñ geſchmecket wird.
Falſcher Ruhm.
Man ſpricht jetzo/ hilff Gott/ wie reich/ mechtig/ weiſe vnd gelert iſt der Mann/ aber wie ſanftmuͤtig/ demutig/ geduͤltig/ andechtig er ſey/ darvon ſagt man nicht: Alſo ſihet man jetzo den Menſchen nur von auſſen an/ aber das inwendigſte/ ſo das beſte vnd edelſteiſt/ ſihet man nicht an.
Man ſpricht/ dieſer Mann hat viel Laͤnder vnd Staͤdie geſehen/ Ach wer Gott geſehen hette/ das were das beſte.
Man ſagt/ dieſer Mann hat Keyſer/ Koͤnige/ Fuͤrſten/ Herren/ gehoͤret vñ gedienet/ ja wer Gott recht hoͤren koͤndte in ſeinem Hertzen/ vnd jm recht dienen/ der hette wol gedienet/ vñ etwas gehoͤret:
Viel ſagen aus lauterer Weltliebe/ es iſt jetzo eine gelehrte Welt/ eine geſchickte vnd kunſtreiche Zeit/ doctum & eruditum Seculum:
Vnd wiſſen nit/ daß die rechte Kunſt/ Chriſtum lieb haben/ welches beſſer iſt/ denn alles wiſſen/ gar erloſchen ſampt dem Glauben/ Epheſ. 3. Lue. 18. Vnnd das wenig ſeyn der rechten Gottes gelerten/ Eſ. 54. Vnd derer die von Chriſto das rechte demuͤtige vnd ſanfftmuͤtige Leben lernen wollen/ Matt. 11. Ja die allerkluͤgeſten ſind offt entfrembdet von dem Leben das aus Gott iſt:
Vnd haben noch nie gelernet/ daß in Chriſto ein rechtſchaffen Leben ſey/ Epheſ. 4. Sie meynen es ſey alles an den Wortkuͤnſtlein gelegẽ/ da doch die rechte Erudition vnd Geſchickligkeit nicht ſtehet in Worten/ ſonďn in rebus, vnd in der techtſchaffenẽ ewigẽ Weißheit/ dauon in dem Tractat de antiqua Philoſophia weiter/ Wenn man aber ſagte/ es were jtzo ein im pium Seculũ, were der Warheit/ vnd GOTTES Won ehnlicher.
Verkerte Vrtheil.
Man ſaget/ dieſer Mann hat einen ſtatlichen Tiſch vnd Kuͤche/ Ach wenn Gottes Wort wol ſchmecket/ der das verborgene Manna koſtet/ das ewigwerende/ lebendige Himmelbrot/ Joh. 6.
Der hat einen herrlichen Tiſch/ den Gott bereitet hat/ Pſalm. 23.
Wem Gott vnd ſein Wort wol ſchmecken/ dem mag nichts vbel ſchmecken/ vnnd wem Gott vnnd ſein wort nicht wol ſchmecken/ was mag der fuͤhr Freude haben?
GOTT ſelbſten iſt die Freud/ der alle erſchaffene Freude vbertrifft/ Er iſt das ewige Licht/ das alle erſchaffene Liechter vbertrifft: der wolle mit ſeinem verborgenen Freudenſchein vnſere Hertzen durchdringen/ vnſeren Geiſt vnd alle Kraͤffte reinigẽ/ erleuchten/ erfrewen/ verkleren/ vnd lebendig machen.
Wenn wird dieſelbige Stunde kommen/ das vns Gott mit ſeiner Gegenwart/ vnd mit allem/ was er iſt/ erſaͤttigen wird?
Got ſelbſt die hoͤchſte Freude vñ Licht.
Heiliger Wundſch.
So lang ſolches nun nicht geſchicht/ wird in vns keine vollkommene Freude.
Muͤſſen derowegen mit dem Broſamlein ſeines Troſtes vor lieb nemen/ die von vnſers Herrn Tiſche fallen/ biß die rechte Freude des ewigen Lebens angehet.
Eſai. 55.
Sihe/ ich ſtehe fuͤr der Thuͤr/ ſpricht der Herr/ Apoc. 3. vnd klopffe an/ wer meine Stimme hoͤren wird/ vnnd mir auffthun/ zu dem wil ich eingehen/ vnd das Abendmal mit jhm halten/ vnd er mit mir.
Hoͤre lieber Menſch/ es koͤmpt dir ein edler Gaſt/ wiltu jn laſſen darauſſen ſtehen?
Es iſt eine groſſe Schande einen Freund lang laſſen darauſſen ſtehen/ vnd fuͤr der Thuͤr warten/ groͤſſete Schande iſt es deinen GOtt laſſen darauſſetz ſtehen/ der dein Gaſt wil werden.
Du darffeſt jhn nicht ſpeiſen/ er ſpeiſet dich/ du ſolt mit jhm ſein Himmelbrot vnd verborgene Manna eſſen.
Bringet nicht ein groͤſſer Herr ſeine Kuͤche mit/ wenn er zu ſeinem Armen Freunden einkehret?
Edler Gaſt.
Der Herr ſpricht: Hoͤre meine Stimme/ vnd thue mir auff.
Aber wie in einem Hauſe/ da ein Weltgetuͤmmel iſt/ keine liebliche Muſica kan gehoͤret werden:
Alſo kan GOTt in einem weltlichen Hertzen nit gehoͤret werden.
Denn es wird Gott nicht auffgethan/ leſt jhn auch nicht ein/ darumb kan ein ſolch jrrdiſch Hertz das himliſche Manna nicht ſchmecken.
Wenn dz Getuͤmmel der Welt im Menſchen Hertzen ſtil wird/ ſo koͤmpt Gott/ vnd klopffet an/ vnd leſt ſich hoͤren:
So kanſtu ſagen mit dem Propheten Samuel:
Rede Herr/ denn dein Knecht hoͤret.
Die Welt muß ausgehen/ ſoll Gott eingehen.
In einem ſtillen Her tzen kan man mit Gott redẽ
1. Sam. 3.
Die Epiſtel an die Hebreer am 6. redet auch von dieſem inwendigẽ/ geiſtlichen vnd himliſchen Abendmal/ vnd ſpricht:
Daß die/ ſo erleuchtet ſeyn/ vnd theilhafftig worden des heiligen Geiſtes/ die haben geſchmecket diehimliſchẽ Gaben/ das guͤtige Wort Gottes/ vnd die Kraͤffte der zukuͤnfftigen Welt.
Da hoͤren wir/ Wo der heilige Geiſt im Menſchen iſt/ vnnd nicht verhindert wird/ ſo ſpeiſet er taͤglich die Seele mit dem verborgenen Manna des guͤtigen lebendigen Worts GOTTes/ ſo aus Gottes Munde gehet/ võ welchem wir leben.
Fruͤchte der wahrẽ Erleuchtigung.
Dieſes hat der koͤnigliche Prophet Dauid durch den heiligen Geiſt auch in ſeinem Hertzen/ vnd in ſeiner Seelen empfunden/ als er im 16. Pſalm ſpricht: Fuͤr dir iſt Freude die Fuͤlle/ vnd lieblich Weſen zn deiner Rechten Ewiglich.
Vnd im 34. Pſalm:
Schmecket vnnd ſehet wie freundlich der Herr iſt/ wol allen/ die auff jhn trawen.
Pſalm.
23. Du bereiteſt mir einen Tiſch gegẽ meinen Feinden/ Du ſalbeſt mein Haͤupt mit Oele/ vnnd ſchenckeſt mir voll ein.
Pſalm.
63. Deine Guͤte iſt beſſer denn Leben/ meine Lippen preiſen dich.
Vnd im 36. Pſalm/ Wie thewer iſt deine Guͤte Gott/ daß Menſchen Kinder vnter dem Schatten deiner Fluͤgel trawẽ/ Sie werden truncken von den reichen Guͤtern deines hauſes/ vnd du traͤnckeſt ſie mit Wolluſt/ als mit einem Strom/ denn bey dir iſt die lebendige Quelle/ vnnd in deinem Lichte ſehen wir das Liecht.
Vnd im 70. Pſalm:
Frewen vñ froͤlich muͤſſen ſein/ die nach dir fragen/ vnd die dein Heil lieben/ muͤſſen jmmer ſagen:
Hochgelobet ſey GOtt.
Ich aber bin elend vnnd arm/ Gott eile zu mir/ denn du biſt mein Helffer vnnd Erretter/ mein Gott verzeuch nit.
Da zugleich beſchrieben iſt/ was das fuͤhr Leute ſeyn/ die da innerlich mit dem gutigen Wort Gottes geſpeiſet werden/ Nemlich/ die im Geiſt vnd Seele arm vnd elend ſind/ vnd nur an Gottes troſt hangen/ die ſind wirdig zu ſchmeckẽ die himliſchẽ Gaben/ davon der gantze 84. Pſalm redet:
Wie lieblich ſind deine Wonung Herr Zebaoth/ Mein Leib vnd Seel frewet ſich in dem lebendigen Gott/ etc.
Da lehret vns der liebe Dauid/ das die geringſte Liebligkeit des ewigen Lebens vbertreffe die groͤſſeſte Freude dieſer Welt: Alſo das dort ein Tag beſſer ſey deñ hie tauſent Jar.
Vñ wer das einmal recht geſchmecket hat/ deme iſt dargegen alles bitter/ was in ď Welt iſt/ der wird der Welt muͤde vnd vberdruͤſſig/ denn er hat etwas beſſers vnd lieblichers empfunden.
Gottes Guͤte iſt die himliſche Speiſe vnd ſuͤſſeſter Tranck.
Geiſthungerige Selen ſchmecken die himmeliſche ſpeiſe
Daher die ewige Weisheit im Buch Syrach am 24. ſpricht:
Ich bin viel ſuͤſſer denn Honig vnd Honigſeim/ wer von mir iſſet/ den hungert jmmer nach mir/ etc.
Seele kan nichtsſaͤttigen one gott.
Diß iſt ein heiliger Hunger vnnd Durſt/ welche keine Creatur ſaͤttigen kan/ deñ Gott ſelbſten mit ſeiner Liebe.
Vnd ſo werden die Heiligen Gottes in der Liebe Gottes truncken.
Davon das Hohelid Salomonis ſpricht: Eſſet meine Freunde/ vnd trincket meine Lieben/ vnd werdet truncken.
Cant.
Das leſt nun Gott ſeinen Geliebten wiederfahren/ auff das er dieſelbige zu jhm ziehen moͤge/ damit ſie das jrrdiſche vergeſſen.
Geſchicht aber das in dieſem Leben/ da wir ein klein Broſamlein des verborgenen Manna eſſen/ vnnd ein kleines Troͤpflein in des himliſchẽ weinſtocks koſten/ was wird den dort geſchehen im ewigen Leben/ da wir den Brunnen ſelbſt haben werden?
Bilde des ewigen Lebeus.
Da der HErr am Creutze ſpricht:
Mich duͤrſtet/ da hat jhn darnach geduͤrſtet/ daß er in vns einen Heiligen geiſtlichen himliſchen Durſt erweckete vnd fuͤnde.
Denn gleich wie er ſelbſten vnſern geiſtlichen Hunger vnnd Durſt ſaͤttiget vnd leſchet: Alſo ſind wir die jenigen/ ſo ſeinen Hunger vnd Durſt ſaͤttigen:
Denn jhn hungert vnnd duͤrſtet ſehrer nach vns als vns nach jhm/ wie S. Johannes am 4. ſpricht:
Meine Speiſe iſt/ daß ich GOTTes Willen thue.
Gottes Wille aber iſt die Seligkeit der Menſchen.
Vnd wenn vns ſo ſehr nach jhm duͤrſtet/ als jn nach vns/ ſo wuͤrde er vns mit ſeinem Geiſt ſo mildiglich vnd ſuͤſſiglich traͤncken/ daß von vnſerm Leibe Stroͤme des lebendigen Waſſers floͤſſen/ das iſt/ Es wuͤrde alles an vns geiſtlich/ holdſelig/ lieblich vnd troͤſtlich ſeyn/ ja er wuͤrde vns mit einem groſſen Strom ſeiner Guͤtigkeit traͤncken/ das vnſer Leib vnnd Seele/ vnd alle Kraͤffte ſich in Gott erfreweten/ als ergoͤſſe ſich in vnſerer Selen ein groſſer Waſſerſtrom himliſcher Freude:
Denn es iſt nichts ſo gros/ als des Menſchen Seele in jhrer Freudigkeit vnd Freyheit/ welche Gott/ Him̃el vnd Erde begreiffet/ es iſt auch nichts ſo klein/ als des Menſchen Seele in jver Nidrigkeit vnd Demut/ weñ ſie ſich fuͤr Gott vnter alle Creaturen deinuͤtiget.
Wz Chriſti heiliger Durſt ſey.
Frucht des geiſtlichen Durſtes
Seele des Menſchen gros vnd klein.
Das XXXVII. Capittel.
Wer Chriſto im Glauben/ heiligem Leben vnnd ſtetiger Buſſe nicht folget/ der kan von der Blindheit ſeines Hertzens nicht erloͤſet werden/ ſondern muß in der ewigen Finſternis bletben:
Kan auch Chriſtum nicht recht erkennen/ noch Gemeinſchafft vnd Theil an jhm haben.
1. Johan. 1. Gott iſt ein Liecht/ vnd in jm iſt keine Finſternis/ So wir ſagen/ das wir Gemeinſchafft mit jhm haben/ vnd wandeln im Finſternis/ ſo liegen wir/ vnnd thun nicht die Warheit/ So wir aber in dem Liecht wandeln/ wie er im Liecht iſt/ So haben wir Gemeinſchafft vntereinander.
LIecht vnd Finſternis recht zu verſtehen/ muͤſſen wir achtung haben auff die Definition, vnd Beſchreibung des Liechtes.
GOtt iſt ein Liecht/ ſpricht Sanct Johannes.
Was iſt aber Gott?
Gott ſtein geiſtlich ewig vnendlich Weſen/ almechtich/ barmhertzig/ gnedig/ gerecht/ heilig/ warhafftig/ allein weiſe/ vnausſprechlicher Liebe vnnd Trewe.
Gott Vater/ Sohn vnd heiliger geiſt/ einig im Weſen/ dreyfaͤltig in Perſonen/ vnd iſt das hoͤchſte Gut/ vnd alles Gut/ weſentlich/ vnd das iſt das rechte ewige Liecht/ Derhalben wer ſich von Gott/ von ſeiner Liebe/ Barmhertzigkeit/ Gerechtigkeit/ Warheit abwendet/ derwendet ſich von dem Liecht ab/ vnd ſellet in die Finſternis.
Denn ohne GOTT iſt eitel vnd ewige Finſternis.
Im Gegentheil iſt GOTT ein Liecht: ſo mus der Teuffel Finſternis ſeyn/ vnd iſt GOTT die Liebe/ ſo iſt der Teuffel eitel grim̃iger Zorn/ Feindſchafft/ Haß vnd Neid/ Suͤnde vnnd Laſter.
Wer ſich nun zur Suͤnde wendet/ der wendet ſich zur Finſternis vnd zum Teuffel/ vnd kan nit darvon erloͤſet werden/ biß er ſich abkehret von der Finſternis zum Liechte/ von Suͤnden zur Gerechtigkeit/ von den Laſtern zur Tugend/ von dem Teuffel zu Gott.
Das iſt nu des wahren lebendigen Glaubens Werk/ daß er das Hertz raniget Act. 15.
Denn wer an Chriſtum gleubet/ thut taͤglich Buſſe/ vnd wendet ſich von Suͤnden/ dz iſt/ von dem Teuffel zu Chriſto.
Denn gleich wie ſich Adam durch die Suͤnde von GOtt abwandte zum Teuffel: Alſo muß man durch wahre Buſſe vnd Ablaſſung von Suͤnden ſich von dem Teuffel wieder abwenden zu dem lieben Gott.
Wz liecht vñ Finſter nis ſey
Act 26.
Bekehrung.
Actor: 26. 1 Argument.
Daraus folget nun/ das der Menſch ohne Bekehrung von Suͤnden zu Gott nicht kan erleuchtet werden.
Deñ was hat das Liecht fuͤr Gemeinſchafft mit der Finſternis.
1. Corinth. 6. Vnbusfertigkeit iſt Finſternis/ darumb hat das Liecht des wahren erkentnis Chriſti mit derſelben keine Gemeinſchaft.
Iſt demnach vnmuͤglich/ daß die jenigen mit dem Geiſt vnd Liecht der ewigen warheit koͤñen erleuchtet werden/ die in der Finſternis der Vnbusfertigkeit leben.
Darumb auch S.
Paulus võ den Juͤden ſpricht 2. Corinth. 4.
Wenn ſie ſich zum Herrn bekehrten/ ſo wuͤrde die Decke weggethan/ dz iſt die Finſternis/ Blindheit vnd Vnverſtand/ vnd wuͤrden in Chriſto erleuchtet.
Blindheit vñ Finſter nis.
Die groͤſſeſte Blindheit vnd Finſternis des menſchlichen Hertzens iſt der Vnglaube mit ſeinen Fruͤchten/ als Hoffart/ Geitz/ fleiſchliche Luͤſte/ Zorn/ etc.
Wer damit beſeſſen iſt/ der kan Chriſtum das wahre Liecht nicht erkennen/ viel weniger recht an jhn gleuben/ jhm vertrawen/ vnd durch in ſelig werden.
Denn wie kan doch der das demuͤtige Hertz Chriſti erkennen/ der vol ſtinckender Hoffart iſt?
Wie kan doch der das ſanfftmuͤtige Hertz Chriſti erkennen/ der vol grimmiges Zorns vnd Neides iſt?
Wie kan doch der die hohe Gedult Chriſti erkennen/ der vol Rachgier vnnd Vngeſtuͤmmigkeit iſt?
Wer die Sanfftmut/ Demut vñ gedult Chriſti nicht kennet/ der hat Chriſtum noch nicht recht im Glauben erkandt/ wiltu Chriſtum recht erkeñen/ ſo muſtu durch den Glauben ein ſolch Hertz habẽ/ wie er hat/ du muſt ſeine Sanfftmut/ Demut/ Gedult in deinem Hertzen ſchmecken/ jtzt weiſtu wer Chriſtus iſt.
Wiltu eine gute Frucht vnd Kraͤutlein erkennen/ koſte es vnd ſchmecke es/ ſo weiſtu es: Alſo Chriſtum auch/ denn Baum des Lebens.
Schmeckeſtu vnnd koſteſt im Glauben ſeine Demut/ Sanfftmut/ Gedult/ So iſſeſtu von ſeiner Frucht/ ſo wirſtu Ruhe finden fuͤr deine Seele/ vnd wirſt fehig des goͤttlichen Troſtes/ der goͤttlichen Gnade/ ſonſt iſt keine Ruhe der Seelen zu finden.
Denn Gottes Gnade vnd Troſt kan nicht einleuchten in ein glaubloſe Hertz/ darin Chriſti Sanfftmut vnnd Demut nicht iſt/ denn den Demuͤtigen gibt er Gnade.
2. Argument.
Was ſey Chriſtum kennen
Fruͤchte des baums des lebens
3. Argument
Was iſt den Menſchen Chriſtus nuͤtze/ der keine Gemeinſchafft mit jm haben wil?
Nun haben aber die/ ſo im Finſternis der Suͤnde leben/ keine Gemeinſchafft mit dem liechte/ welches iſt Chriſtus/ darumb iſt er jhnen nichts nuͤtze.
Denn alſo ſpricht S. Johannes in ermelten Spruch:
So wir ſagen/ daß wir Gemeinſchafft mit jhm haben/ vnd wandeln im Finſternis/ ſo liegen wir/ vnd thun nicht die Warheit.
So wir aber im Liecht wandeln/ wie er im Liecht iſt/ ſo haben wir Gemeinſchafft mit jhm.
Das erkleret er ferner im folgenden Capitel:
Die Finſternis iſt vergangen/ vnd das wahre Liecht ſcheinet jetzund.
Wer da ſagt er ſey im Liechte/ vnd haſſet ſeinen Bruder/ der iſt noch in der Finſternis.
Wer aber ſeinen Bruder liebet/ der bleibet in dem Liechte/ Vnnd iſt keine Ergernis bey jhme.
Wer aber ſeinen Bruder haſſet/ der iſt in der Finſternis/ vnd wandelt im Finſternis/ vnd weis nicht/ wo er hin gehet.
Denn die Finſternis hat ſeine Augen verblendet.
Haß vnd Neid iſt finſternis
So lang nun ein Menſch bleibet in ſolchen Suͤnden/ als in der ſchrecklichen Finſternis/ ſo lang kan er nicht von Chriſto dem wahrẽ Liecht erleuchtet werden/ vnd zum rechten Erkentnis Gottes kommen.
Denn wenn man Gott vnd Chriſtum recht erkennẽ will/ ſo muß man wiſſen/ daß GOtt eitel gnade vnd Liebe iſt.
Es kan aber niemand wiſſen/ was Liebe ſey/ deñ wer ſie ſelbſt hat vnd thut.
Vnd alſo gehet die Erkentnis eines jeglichen Dinges aus ď Erfahrung/ aus der That vnd Empfindẽ/ aus den Wercken der Warheit.
Wer nun die Liebe nicht vbet/ der weis nicht was Liebe iſt/ ob er gleich viel daruon redet.
Chriſtus iſt eitel Liebe/ Demut/ Sanftmut/ Gedult vnd eitel Tugend:
Wer nun dieſelbige nicht vbet/ der weiß nit wer Chriſtus iſt/ vnd kennet jhn nicht recht/ ob er gleich viel von jhm redet/ vnnd ſeinen Namen tregt.
Gottes Wort iſt eitel Geiſt/ wer nun nicht im Geiſt lebet vnd wandelt/ der weis nit/ was Gottes Wort iſt/ ob er gleich viel daruon redet.
Wer kan wiſſen was Liebe iſt/ der nie keine Liebe geuͤbet hat?
Denn wiſſen vnd kennen gehet aus der Erfahrung.
Wie kan einer wiſſen/ was das Liecht iſt der ſein lebtage im finſtern Thurn geſeſſen iſt/ vnd das Liecht nie geſehen hat?
Nun iſt eben der Glaube vnd die Chriſtliche Liebe im Menſchen das Liecht/ wie der Herr ſpricht/ Matth. am 5. Laſſet ewer Liecht leuchten fuͤr den Menſchen/ auff daß ſie ewre gute Werck ſehen/ vnd ewrẽ Vater im Himmel preiſen.
Erkentnis Chriſti.
Erkentnis aus der Erfah rung.
4. Argument.
Niemand weiß/ was Tugend iſt/ ohne der Tugend vbet
Tugend ein Liecht
Wenn wir nun das heilige Leben Chriſti betrachten/ ſo iſt es eitel Liebe.
Lernen wir nun von jhm in wahrem Glauben/ ſeine Liebe/ Demut/ Sanfftmut/ Gedult/ wie er vns befohlen hat/ jetzo werden wir in ſein Bilde verkleret vnd erleuchtet mit dieſem Licht/ als mit Chriſto ſelbſt/ welcher iſt das warhafftige ewige Liecht/ wie Sanct Paulus ſpricht Epheſ. 5. Wache auff/ der du ſchlaͤffeſt/ verſtehe/ in Suͤnden vnnd Wolluſt des Fleilches/ ſo wird dich Chriſtus erleuchten.
Die nit in Chriſto le ben/ die leben nit im Liechte/ ſondern im Finſter nis.
Derhalben die nicht auff wachen vom Suͤndenſchlaff dieſer Welt/ Augenluſt/ Fleiſchesluſt/ hoffertiges Leben/ die koͤnnen von Chriſto nicht erleuchtet werden.
5. Argument
Derowegen iſt derſelbe erleuchtet/ der das edle Leben Chriſti an ſich nimmet/ vnd demſelbigen folget im Glauben/ vnd wer Chriſto im Leben nicht folget/ der liebet die Finſternis mehr denn das Liecht/ darumb kan der auch nicht erleuchtet werden.
Wie er ſpricht Joh. am 8. Ich bin das Licht der Welt/ wer mir nach folget/ verſtehe/ im Glaubẽ/ Liebe/ Hoffnung/ Gedult/ Sanfftmut/ Demut/ Gottesfurcht/ Gebet/ ꝛc. der wird nicht wandeln im Finſternis/ ſondern wird das Liecht des Lebens haben.
Derhalben ſo haben die wahren Nachfolger Chriſti allein das Liecht des Lebens/ das iſt/ die wahre Erleuchtigung vnd Liecht des Erkentnis Jeſu Chriſti.
Vnd wegen des Chriſtlichen Glaubens vnd Lebens nennet S. Paulus die Glaͤubigen ein Liecht/ wie er zun Epheſ. am 5. ſpricht:
Ir waret weiland Finſternis/ nun aber ein Liecht im Herren/ Das hat Sanct Paulus von dem Glauben vnd andern Chriſtlichen Tugenden verſtanden/ Item/ 1. Theſſal.
5. Ihr ſeyd Kinder des Lichtes/ vnd Kinder des tages/ angethan mit dem Krebs des Glaubens in der Liebe/ vnd mit dem Helm der Hoffnung zur Seligkeit.
Chriſti nachfolgr werden al lein erleuchtet.
Sap. 7. Der heilige Geiſt fleuget die Ruchloſen/ fuͤr vnd fuͤr aber gibt er ſich in die heiligen Seelẽ/ vnd machet Prophet en vñ Gottes Freunde/ So er nun die Gottloſen fleuget/ wie koͤnnen ſie erleuchtet werden?
Ja der Herr ſpricht Johan. 14. Die Welt kan den heiligen Geiſt nicht empfangen/ das iſt/ fleiſchliche vnbusfertige Leute.
6. Argument.
Damit aber die Menſchen ein vollkommen Exempel hetten aller Tugenden/ ſo iſt Gottes Sohn Menſch worden/ vnd mit ſeinem heiligen Tugendhafften Leben ein Liecht der Welt worden/ das jhme alle Menſchen folgen ſollen/ vnd an jhn gleuben/ auff das ſie erleuchtet wuͤrden.
Die Heyden/ welche die Tugend ſo lieb gehabt/ beſchemen die Chriſten/ weil ſie wiſſen/ daß Chriſtus eitel vollkommene Tugend iſt/ vnd folgen jhm doch nicht im Leben.
Denn Plato, Ariſtoreles, Cicero, Seneca, die weiſeſten Heyden haben geſagt: weñ man die Tugend ſehen koͤnte/ wuͤrde ſie heller leuchten denn der Morgenſtern.
Die aber Chriſtum geſehen haben im Glauben/ die haben dieſen ſchoͤnen Morgenſtern geſehen/ ja das Wort des Lebens ſelbſt/ vnnd habens mit ihren Haͤnden getaſtet/ 1. Ihan. 1 Haben aber die Heyden Tugend lieb gehabt/ vnd dieſelbe begeret zu ſehen/ wie vielmehr ſollen Chriſten dieſelbige lieb haben/ denn Chriſtus iſt eitel Tugend/ eitel Liebe vnd Sanfftmut/ ja GOtt ſelbſt.
Glaube an Chriſtum erleuchter dz Hertz.
7. Argument.
Chriſtum lieb habẽ iſt ſeine de mut vnd Sanftmut lieb habẽ
Chriſt um lieb haben/ ſpricht Sanct Paulus/ iſt beſſer denn alles wiſſen:
Wer jn nun lieb hat/ der hat auch ſeine Demut vnd Sanfftmut lieb vnd nimpt dieſelbige gern an ſich aus Liebe gegen Chriſtum/ da wird er denn erleuchtet vnd taͤglich verkleret in das Bilde Chriſti/ 2. Corinth. 3.
Den Demuͤtigen gibt Gott gnade/ ſpricht S. Petrus 1. am 5 Daher S. Bernhardus ſpricht:
Flumina gratiæ deorſum non ſurſum fluunt.
Die Stroͤme der Gnaden flieſſen vnter ſich/ nicht vber ſich/ wie ſolte denn die Gnade des Liechtes vnnd Erkentnis Gottes zu den Menſchen kommen/ die nicht in Demuͤtigem Leben Chriſti wandeln/ ſondern in den Wegen des Lucifers/ denn Glaube vnnd Glaubens Fruͤchte laſſen vns nicht vnfruchtbar ſeyn im Erkentnis Chriſti/ 1. Pet. 2.
In den Demuͤtigen lebet Chriſtus/ da ruhet denn vber jhnen der Geiſt der Weisheit vnd des Verſtandes/ des Rahts vnd Erkentnis/ der Krafft vnd Staͤrcke/ vnd der Fureht Gottes/ wie vber Chriſto ſelbſt.
Denn Chriſtus iſt in einem ſolchen Menſchen/ in dem ſein Leben vnd Liecht iſt/ denn diß alles iſt er ſelbſten.
Vnd darumb ruhen die Gaben des heiligen Geiſtes vber einem ſolchen Menſchen/ wie vber Chriſto ſelbſt/ wie Eſa. 11. Darvon geweiſſaget hat.
Liecht vñ Gnade kompt nit ohne Demut.
8. Argument
Darumb ſpricht S. Petrus Actor.
2. Thut Buſſe/ So werdet jhr empfahen die Gaben des H. Geiſtes/ derhalben ruhet der Geiſt GOTtes/ der die Hertzen erleuchtet allein vber den Busfertigen vnd Glaͤubigen.
Busfertigen allein erleuchtet 9 Argument
Wernun von der Blindheit ſeines Hertzens wil erloͤſet ſeyn/ vnnd von der ewigen Finſternis/ ja von dem Teuffel ſelbſten/ der folge Chriſto nach/ im Glauben/ in wahrer Bekehrung vnnd Beſſerung/ je neher Chriſto/ je neher dem ewigen Liecht/ je neher dem Vnglauben/ je neher dem Teuffel vnnd der Finſternis.
Denn diß hanget alles an einander/ der Glaube/ Chriſtus/ vñ alle Tugenden:
Der Vnglaube/ Teuffel/ vnd alle andere Suͤnde.
10 Argunent
Die H. Apoſtel folgeten Chriſto im Glauben/ verſchmehetẽ die Welt/ verleugneten ſich ſelbſt/ ſagten ab allen dz ſie hatten/ lebeten in Einigkeit/ Da wurden ſie von oben herab erleuchtet/ vnd empfingen den H. Geiſt/ das wolte der reiche Juͤngling/ Luc. 8. nicht thun/ darumb blieb er in der Finſternis dieſer Welt/ vnd ward nicht zum ewigen Leben erleuchtet/ deñ wer die Welt lieb hat/ in dem iſt die Liebe des Vaters nicht.
Darumb ſagt S. Johannes der H. Euangeliſt ferner/ 1. am 2. Wer nicht liebet der bleibet im Finſternis/ vnd weis nicht wo er hingehet/ denn die Finſternis hat ſeine Augen verblendet/ vnd dahin gehet Taulerus in allen ſeinen Predigten/ das ohne rechtſchaffene Vbung des Glaubens/ Ohne das abſterben/ abſagen/ Verleugnen ſein ſelbſt/ ohne das einkehren zu ſeinem Hertzen/ ohne den inwendigen ſtillen Sabbath der Seelen/ kein Menſch das Goͤttliche Liecht in jm ſelbſt empfinden moͤge.
1. Johan 2
Summa/ ſo viel die Werck der Finſternis durch den Geiſt GOTtes im Menſchen gedempffet werden/ ſo viel wird der Menſch erleuchtet/ vnnd hinwider je mehr die boͤſe Natur/ Fleiſch vnd Welt im Menſchen herrſchen/ als Augenluſt/ hoffertiges Leben/ je mehr Finſternis in Menſchen/ vnd je weniger Gnade/ Liecht/ Geiſt/ GOtt vnnd Chriſtus im Menſchen iſt/ darumb kan er ohne wahre Buſſe nicht erleuchtet werden.
In ſtatu poſt converſionem.
11. Argument.
Wer einer Suͤnden nicht ſtewren wil/ der gibt Vrſach zu vielen Suͤnden.
Denn es koͤmpt jmmer eine Suͤnde aus der andern/ ja es wechſt eine Suͤnde aus der andern/ vnd wuchert wie das Vnkraut.
Vnd gleich wie die Finſternis jm̃er wechſet vnd zunimmet/ je weiter die Sonne hinweg leufft:
Alſo je weiter das edle Leben Chriſti von vns iſt/ je mehr die Suͤnde vñ die Finſternis in vns wechſt/ biß ein Menſch in die ewige Finſternis gereht:
Hinwiderumb wer durch Gottes Gnade an einer Tugend anfeht/ der wechſt vnd nimpt zu in derſelbigen/ denn ſie hangen alle aneinander/ wie S. Pet. in der 1 am 2. eine feine guͤldene Ketten machet/ da Er ſpricht:
Das wir vben ſollen den Glauben/ vnnd in dem Glauben Tugend/ vnnd in der Tugend Beſcheidenheit/ vnnd in der Beſcheidenheit Maͤſſigkeit/ vnd in der Maͤſſigkeit Gedult/ vñ in der Gedult Gottſeligkeit/ vnd in der Gottſeligkeit bruͤderliche Liebe/ vnd in der bruͤderlichen Liebe gemeine Liebe.
Denn wo ſolches reichlich bey euch iſt/ wirdts euch nicht vnfruchtbar ſeyn laſſen/ in dem Erkentnis Jeſu Chriſti/ dz iſt/ wer dieſe Tugend nicht vbet/ kennet Chriſtum nicht/ wer er iſt/ wer in der Tugend wechſet durch den Glauben/ der wechſet in Chriſto/ wer zornig/ geitzig/ hoffertig/ vngeduͤltig iſt/ der hat nicht viel in Chriſto zugenommen ſondern im Satan.
Je weiter von Chriſto vnd ſei nem leben je weiter vom liecht vñ je neher der Finſternls
Erkentnis Chriſti im lebendigen Glauben vñ ſeinen Fruͤchten.
Wir ſollen wachſen zu einem vollkom̃enen Man/ das iſt/ wie ein Kind an der Groͤſſe des Leibes zunimmet: Alſo Chriſten im Glauben vñ in tugendhaftigem Leben/ biß ſie in Chriſto zu einem vollkom̃enen Man werden.
Wer aber ſolches nicht hat/ der iſt blind/ vnd tappet mit der Hand/ vnd vergiſſet die Reinigung ſeiner vorigen Suͤnden/ das iſt/ Chriſtus hat mit ſeinem Blute vnnd Tode alle vnſere Suͤnde hinweg genom̃en vnd getilget:
Aber darumb ſollen wir nicht in Suͤnden fortfarẽ/ ſondern der Tod Chriſti ſoll in vns fruchtbar ſeyn/ das wir der Suͤnde abſterben/ vnd in Chriſto leben/ ſonſten iſt vns die Reinigung vnnd Bezahlung vnſerer vorigen Suͤnden nichts Nuͤtze.
So wir von Suͤndẽ abſtehen/ Buſſe thun/ vnd an Chriſtum gleuben/ ſo ſind vns die vorigen Suͤnde alle vergeben vnnd vergeſſen.
So wir aber von einer Suͤnde nicht wollen abſtehen/ ſo behalten wir die vorigen alle/ vnd muͤſſen ſie alle buͤſſen in der ewigen Verdamnis/ vnd koͤnnen doch in Ewigkeit nicht bezahlen.
Alſo/ es kan ein Menſch vmb des einigen Zorns willen verdampt werden/ vnd wenn er denſelbigen lieſſe/ wuͤrden jhm alle ſeine Suͤnde vmb Jeſu Chriſti willen vergeben.
Weil er aber daſſelbige nicht thut/ ſpricht S. Petrus/ ſo iſt er blind/ Vnd vergiſſet der Reinigung ſeiner vorigen Suͤnde.
Epheſ. 4. Coloſſ.
1.
Frucht des todes Chriſti in vns.
Ein laſter aler laſter
Diß iſt nun eine wichtige Vrſach/ warumb wir Buſſe thun vnd võ Suͤnden ablaſſen ſollen.
Denn ob gleich Chriſtus fuͤr vnſer Suͤnde geſtorben/ vnd dieſelbige alle vollkoͤmlich bezahlet/ ſo werden wir doch dieſes Verdienſtes nicht theilhafftig/ vñ iſt vns nichts nuͤtz/ wenn wir nicht Buſſe thun.
Vnd ob gleich ein Menſch durch den Verdienſt Chriſti Vergebung aller ſeiner Suͤnde hat/ ſo iſt doch die Vergebung der Suͤnden nicht den Vnbusfertigen verheiſſen/ Sondern denen/ die von Suͤnden ablaſſen/ vnd die Suͤnde/ die man nicht laſſen wil/ vnnd zu laſſen gedencket/ die werden auch nicht vergebẽ/ ſondern die allein/ daruͤber man hertzliche Rewe vnd Leidtraͤget.
Da heiſſets/ den Armen wird dz Euangelium geprediget/ das iſt/ Vergebung der Suͤnde.
Als zum Exempel:
Es hette einer viel Jahr hero im Geitz vnd Wucher gelebet/ wie Zachæus/ in Vnzucht/ wie Maria Magdalena/ in Zorn vnd Rachgier wie Eſau.
Er hette aber gehoͤret/ er muͤſte von denſelben Suͤnden ablaſſen/ oder der Tod vnnd Blut Chriſti wuͤrde jhme nichts nuͤtze ſein/ vnd kaͤm: denn vnd ſpreche:
Ach Gott/ es rewet mich/ vnd lieſſe ab/ bete GOTT vmb Gnade/ vnd gleubte an Chriſtum/ So werden jhm alle dieſe vorige Suͤnden verziehen vñ vergeben aus lauter Gnaden ohne Verdienſt vnd vmb des heiligen Bluts vnd Todes Chriſti willen/ der darfuͤr iſt geſchehen.
Wer aber nit geden/ ket von ſeinem Geitz/ Zorn/ wucher/ Vnzucht/ Hoffart/ ꝛc. abzulaſſen/ vnd wil gleichwol vergebung der Suͤnde haben/ der erlanget ſie nit/ vnd muß alle ſeine Suͤnde ſelbſt in der Hellen buͤſſen/ vnd kan doch in Ewigkeit nicht bezahlen/ Denn er hat keinen wahren Glaaben/ der das Hertz reiniget vnnd beſſert.
Darumb S. Paulus klar vnd deutlich ſpricht:
Die ſolches thun/ werden das Reich Gottes nicht erben.
Es muß abgelaſſen ſeyn/ oder ewig verdampt vnd verloren ſeyn.
Vrſach der Buſſe.
Welche Suͤnde vergeben werden
Matth. 11.
Ohne beſſerung geſchicht keine Vergebung.
Gal. 5.
Iſt nun wahre Bekehrung zu Gott vnd der wahre Glaube da/ ſo iſt auch Vergebung der Suͤnden vnd Gottes gnade da/ iſt Gottes gnade da/ ſo iſt Chriſtus da/ denn auſſer jhm iſt keine gnade/ iſt Chriſtus da/ ſo iſt ſein thewrer Verdienſt auch da/ iſt ſein Verdienſt da/ ſo iſt die Bezahlung vnſerer Suͤnden da/ iſt die Bezahlung fuͤr vnſere Suͤnde da/ ſo iſt die gerechtigkeit da/ iſt die gerechtigkeit da/ ſo iſt Friede vnnd ein froͤlich gewiſſen da/ denn gerechtigkeit vnnd Friede kuͤſſen ſich mit einander/ Pſal. 85. Iſt nun ein froͤlich gewiſſen da/ ſo iſt der heilige Geiſt da/ iſt der heilige Geiſt da/ ſo iſt auch freude da/ denn er iſt ein freudiger Geiſt/ iſt aber Freude da/ ſo iſt das ewige Leben auch da/ denn das ewige Leben iſt ewige Freude.
Wo der Glaube iſt/ ſo Chri ſti Verdienſt ergreiffet/ da iſt alles was zur Seligkeit gehoͤret.
Sehet/ dieſes iſt das Liecht des ewigẽ Lebens derer/ ſo in Chriſto leben/ vnnd in wahrer taͤglicher Buſſe/ das iſt der Anfang vnd der Tod Chriſti/ das Fundament:
Et contra, iſt keine Buſſe da/ ſo iſt auch keine Vergebung der Suͤnden da/ Iſt keine wahre heilſame Rewe vnd Leid da/ ſo iſt auch keine Gnade da/ iſt keine Gnade da/ ſo iſt auch Chriſtus nicht da/ Iſt Chriſtus nicht da/ ſo iſt auch ſein thewrer Verdienſt nicht da/ Iſt ſein thewrer Verdienſt nicht da/ ſo iſt auch keine Bezahlung fuͤr die Suͤnde da/ Iſt die Bezahlung vnſerer Suͤnde nicht da/ ſo iſt auch keine Gerechtigkeit da/ Iſt keine Gerechtigkeit da/ So iſt kein Friede vnd froͤlich Gewiſſen da/ iſt kein froͤlich Gewiſſen da/ So iſt kein Troſt da/ Iſt kein Troſt da/ ſo iſt auch der heilige Geiſt nicht da/ iſt der heilige Geiſt nicht da/ ſo iſt keine Freude des Hertzens vnd Gewiſſens da/ Iſt keine Freude da/ ſo iſt das ewige Leben auch nicht da/ ſondern/ Tod/ Helle/ Verdamnis vnd ewige Finſternis.
Vnbusfer tigkeitver hindert das gantze Reich Gottes vnd ewige Seligkeit.
Sehet/ das iſt es/ Wer Chriſto im Leben nicht folget durch wahre Buſſe/ der kan von der Blindheit ſeines Hertzens/ ja von der ewigen Finſternis nit erloͤſet werden/ ꝛc.
Das XXXVIII. Capittel.
Das vnchriſtliche Leben iſt ein Vrſach falſcher verfuͤhriſcher Lehre/ Verſtockung vnd Verblendung/ vnd von der wigen Gnadenwahl.
Johan. 12.
Es iſt das Liecht noch eine kleine Zeit bey euch/ wandelt im Liecht/ dieweil jhr das Liecht habt/ daß euch die Finſternis nicht vber fallen.
WEil Chriſtus vnd der Glaube mit dem vngoͤttlichen Leben verleugnet/ vnd faſt außgerottet wird/ was ſoll vns denn ſeine Lehre?
Denn ſeine Lehre/ Wort vnnd Sacrament wird vns darumb gegeben/ daß dieſelbige in ein heilig Leben ſoll verwandelt werden/ vnd das aus dem Wort vnd Sacrament ein new geborner/ heiliger/ geiſtlicher Menſch werden ſolle/ Als eine gute Frucht aus einem edlen Samen.
Vnd der heiſt denn ein Chriſt/ der aus dem Geiſt/ Wort vnd Sacrament new geboren iſt/ als aus Chriſto/ der an Chriſtum gleubet/ vnd in Chriſto lebet.
Denn wie ein Kind aus ſeinem Vater geboren wird/ alſo ein Chriſt aus Gott vnd Chriſto durch den Glauben.
Warumb Gottes Wort gegeben.
Newgeborner Menſch gleubetan Chriſtum vnd lebet in jhm.
Dieweil wir aber nicht wollen Chriſti Lehre ins Leben verwandeln/ ſondern mit dem leben darwieder ſeyn/ wie koͤnnen wir dann aus Gott geboren ſeyn/ vnnd was ſoll vns dann ſeine Lehre?
Was ſoll vns denn ſein Liecht/ ſo wir im Finſternis wandeln wollen?
Darumb weichet das Liecht hinweg/ vnnd denn muß Finſternis kommen/ falſche Lehre/ Irrthumb/ vnd Verfuͤhrung.
Dafuͤr hat vns der Herr gewarnet/ da er ſpricht:
Liebe Kindlein wandelt im Liechte/ dieweil jhr es habt/ daß euch die Finſternis nicht vberfalle/ das iſt/ Irrthum̃/ Verfuͤhrung/ Verſtockung/ Finſternis vnnd Verblendung.
Wie ſolche Verſtockung vberfallen hat den Pharaonem/ die Juͤden/ den Julianum/ welcher dennoch zu letzten durch ſeine Straffe in ſeinem Gewiſſen vberzeuget ward/ daß der geereutzigte Chriſtus noch lebete/ vnnd ein wahrer Gott iſt/ darumb ſprach er:
Viciſti tandem Galileæ, beſſer were es geweſt/ er hette geſagt/ Miſerere, aber das kondte er nicht ſagen/ wegen ſeiner Verſtockung/ er hat Chriſti gnade verachtet vnd verleugnet/ darumb wird ſie jhm nicht.
Solche Verſtockung iſt die rechte Finſternis/ ſo die jenigen endlich vberfelt/ die in dem Liecht nicht wandeln wollen/ vnd iſt eine rechte Straffe derer/ die die Warheit leſtern/ wie Pharao thet:
Wer iſt der Herr/ des Stimme ich gehorchen muß?
Ich weis nicht von dem Herrn.
Darumb muſte er deſſelben Gewalt fuͤhlen/ vnd Gott beweiſet ſeine Macht vnd ſtaͤrcke an jhme/ vnnd ſtatuirte an jhme ein Exempel/ machet jhn zum Schawſpiel vnd Spectackel der gantzen Welt/ auff daß man erfahrẽ ſolte/ was ein Menſch gegen Gott vermoͤge.
Woher Verſtockung.
Exod: 5.
Verſtockung eine gerechte Straffe der verach tung Gottes.
Alſo da die Juͤden nicht hoͤren wolten/ ſchlug ſie Gott mit Blindheit vnd Verſtockung/ wie jhnen Moſes lange zuuor geweiſſaget hatte/ das es jhnen alſo gehen wuͤrde/ Deut. 28. vnnd 32. Wirſtu meiner Stimme nicht gehorchen/ ſo wil ich dich mit Blindheit ſchlagen/ vnd Raſen des Hertzens/ das wird hernach in das Werck geſetzet/ Eſa. am 6. Daraus wir ſehen/ daß ſolche Verſtockung eine gerechte ſtraff ſey des Vnglaubens/ vnd Verachtung GOTTes/ vnd ſeiner Warheit/ wie Sanct Paulus 2. Theſſal.
2. ausdruͤcklich bezeuget/ da er ſpricht: Darumb/ daß ſie die Liebe zur Warheit nicht haben woͤllen anneinen/ daß ſie ſelig wuͤrden/ wird jhnen Gott kraͤfftige Irrthumb ſenden/ das ſie denn Luͤgen gleuben/ auf das gerichtet werden alle/ die der Warheit nicht gleuben/ ſondern Luſt hahen zur Vngerechtigkeit.
Da hoͤren wir aus was Vrſachen ſolche Verblendung vnd Verfuͤhrung verhẽget werden.
Vnd zwar weme Gott ſeine angebottene Gnade entzeucht/ der iſt gnug geſchlagen/ vnd kan nicht wieder auffkommen/ ſo gieng es dem Pharaoni vnd Juliano.
Weme Gott ſein Liecht entzeucht/ der muß wol in Finſternis bleiben.
Er entzeucht aber niemands ſein Liecht/ ohne denen/ die nicht im Liecht wandeln wollen/ Er entzeucht niemand ſeine Gnade/ ohne denen/ ſo dieſelbe von ſich ſtoſſen.
Welchen Gott ſeine gnade ent zeucht.
Daher freilich S. Paulus zun Roͤmern am 9. ſpricht:
Er erbarmet ſich/ welcher er wil/ vnd verſtocket/ welche er wil.
Er wil ſich aber vber alle erbarmẽ/ ſo ſeine Barmhertzigkeit annemen/ vnd wil die verſtocken/ ſo die angebotene Gnade leſtern vnd von ſich ſtoſſen/ wie S. Paulus ausdruͤcklich zu den Juͤden ſpricht/ Actor. 13.
Weil jhr das Wort Gottes von euch ſtoſſet/ vnd euch ſelbſt nicht werth achtet des ewigen Lebens/ ſo wenden wir vns zu den Heyden.
Die Heyden aber wurden froh/ preiſeten dz Wort/ vnd wurden glaͤubig/ ſo viel jhr zum ewigen Leben verordnet waren/ dz iſt/ ſo viel jhr das Wort der Gnaden/ als das Mittel zum Glauben nicht haben von ſich geſtoſſen.
Denn weil das die Juͤden theten/ haben ſie nicht koͤnnen gleubig werden.
Denn GOtt hat niemand zum Leben verordnet/ der ſein Wort von ſich ſtoſſet.
Vrſachder Verſtockung.
Wie die Gnadenwahl geſchehen.
Die Gnadenwahl vnd verordnung zum Leben iſt in Chriſto geſchehen mit dieſem Anhang:
Daß GOTT ſeine Gnade Allen anbiete durch das Euangelium/ vnd welche daſſelbige annemẽ/ die ſind zum Ewigen Leben verordnet/ die es aber von ſich ſtoſſen/ die achten ſich ſelbſt nicht werth des ewigen Lebens/ ſpricht S. Paulus/ das iſt ſie machens ſelber/ dz ſie nicht werth ſeyn des ewigen Lebens/ vnnd ſchlieſſen ſich aus/ aus der allgemeinen Gnade/ tilgẽ jhre Nahmen aus/ aus dem Buch des Lebens/ das iſt/ aus Chriſto durch jhre Hallſtarrigkeit/ dadurch ſie das Wort GOttes von ſich weg ſtoſſen/ darumb koͤnnen ſie nicht gleubig werden.
Nun aber ſtoſſen die nicht allein GOTtes Wort von ſich/ ſo die Lehre von Chriſto nicht wollen annemen/ wie die Juͤden vnd Tuͤrcken/ ſondern auch die/ ſo nicht in Chriſti Fusſtapffen wollen wandelen/ vnd ſein heiliges Leben nicht annemen wollen/ im Liecht nicht wandelen wollen/ ſondern in der Finſternis.
Darumb entzeucht jhnen GOtt auch das Liecht ſeines Worts vnd der reinen Lehre.
Denn er ſpricht Joh. 8.
Ich bin das Liecht der Welt/ wer nur nachfolget/ der wird nit wandelen im Finſternis/ ſondern wird das Liecht des Lebens haben.
Viel Chriſten verwerffen Gottes Wort/ vñ Gnade.
Daraus folget nun/ wer Chriſto in ſeinem Leben nicht folget/ der muß im Finſternis wandelen/ das iſt/ in Irrthumb gerahten/ verfuͤhret/ verſtocket vnd verblendet werden.
Sehet die hoffertigſtẽ/ praͤchtigſten/ herrlichſten/ weiſeſten/ gelehrteſten/ maͤchtigſten dieſer Welt an/ wie ſie in Irrthumb geraten/ verfuͤhret vnnd verblendet werden.
Was iſt die Vrſach?
Sie leben nicht in Chriſto/ folgen jine nicht im Leben/ darumb koͤnnen ſie das Liecht des Lebens nicht haben.
Weiſeſten dieſer welt zum Irrthumb am geneigeſten.
Was Irrthum̃ ſey vñ woher jr ſo viel kome.
Vnd das iſt die Vrſach/ ſo vieler Verfuͤrung vnd Irrthumb/ welche S. Paulus 2. Theſſ. 2 nennet/ Wirckung des Sathans/ Vnnd luͤgenhafftige Kraͤffte/ derer werden noch jmmer mehr vnd mehr kommẽ/ weil diegantze Welt Chriſto nicht folget im Leben.
Denn wz hat das Liecht fuͤr Gemeinſchafft mit der Finſternis?
Wie ſtimmet Chriſtus mit Belial?
2. Corinth. 6. das iſt/ die reine Lehre vnd Liecht des Erkentnis Gottes bleibet nicht bey denen/ die im Teuffel leben/ im Finſternis/ in Hoffart/ Geitz vnnd Wolluſt.
Denn wie ſolte die reine goͤttliche Lere da bleiben/ da ſo ein vnreines vngoͤttliches Leben gefuͤhret wird?
Reine Lere/ vnd ein vnreines Leben ſtimmen nicht zuſammen/ Haben keine Gemeinſchaff.
Wollen wir nun die Lehre erhalten/ ſo muͤſſen wir einen andern Weg gehen/ vnnd das Vnchriſtliche Leben fahren laſſen/ dem Herrn Chriſto nachfolgen/ auffwachen von Suͤnden/ ſo wird vns CHriſtus erleuchten mit dem Licht des wahren Glaubens.
Derwegen wer nicht in die Fusſtapffen Chriſti trit/ in ſeine Liebe/ Demuth/ Sanfftmut/ Gedult/ Furcht Gottes/ der muß verfuͤhret werden.
Denn er gehet nicht auff dem Wege/ der zur Warheit fuͤhret.
Wer nit in den Wegẽ Chriſti wandelt der gehet jrre
Wenn wir alle in Chriſto lebten/ vnd wandelten in der Liebe vnd Demut/ vnd vnſern gantzen Fleis vnd Theologiam dahin richteten wie wir dz Fleiſch toͤdteten vnnd Chriſto lebeten/ wie Adam in vns ſterben vnd Chriſtus in vns leben ſolte:
Wie wir vns ſelbſt vberwinden ſolten/ vnnd dem Fleiſch/ Teuffel vnd Welt obſiegen moͤchten/ ſo were ſo viel Gezaͤncks nicht der Lehre/ vnnd fielen alle Ketzerey ſelbſt.
Was war die Vrſach/ das vierhundert falſche Propheten den Achab verfuͤhreten/ vnd vberredeten jhn in Krieg zu ziehen?
Antwort: Sein gottlos tyraniſch Leben.
Auff ein ſolch Leben folgete ein ſolch falſch Liecht/ daß er den Luͤgen gleuben muſte zu ſeinem eigenen Verderben.
Der ware Prophet Micha ſagte jhme die Warheit/ er wuͤrde im Kriege vmbkommen/ das wolte er nicht gleuben/ Die falſchen Propheten/ ſagten/ er wuͤrde mit Frieden widerkommen/ das waren Luͤgen/ denen glaubte er/ er kam aber ſo wieder/ das die Hunde das Blut lecketen/ wie er verdienet hatte.
1. Reg. 21.
Das mag heiſſen/ wie S. Paulus 1. Corinth. 4. ſpricht:
Daß der GOtt dieſer Welt der Vnglaͤubigen Sinne verblendet/ daß ſie nicht ſehen koͤnnen das helle Liecht des Euangelij ja was iſt das anders/ das Gott Eſai. 29. draͤwet allen Heuchlern/ die Chriſtum vñ ſeine Lehre im Munde fuͤhren/ vnd mit der That verleugenen/ Denn das jnen GOTT falſche Propheten verhengẽ wolle/ wie vber Achab?
Denn er ſpricht ja deutlich genug:
Darumb daß ſich dieſes Volck mit dem Munde zu mir nahet/ vnd mit den Lippen mich ehret/ aber im Hertzen weit von mir iſt/ ſo ſol die Weisheit jhrer Waͤiſen vntergehen/ vnnd der Verſtand jhrer Klugen verblendet werden/ jhre Proheten vnd Seher wolle er verblenden/ daß jhnen Gottes Wort ſeyn ſolte wie ein verſiegeltes Buch/ oder wie einem/ der nicht leſen koͤnne.
Verblendung vnd verfuͤrung gerechte Straffer
Eſal. 1 9. 1. Cor. 1.
Vnd von den Juͤden ſpricht Sanct Paulus/ 2. Corinth. 3.
Daß jhnen eine Decke fuͤr jhren Augen hange/ daß ſie in jhren eigenen Propheten jhren Meſſiam nicht finden oder ſehen koͤnnen:
Wenn ſie ſich aber zum Herren bekehrten/ wuͤrde die Decke hinweg genommen/ etc.
Juͤden vn busfertigkeit vrſach jrer Verſtockung.
Das XXXIX. Capittel.
Das die Lauterkeit der Lehre/ vnd des goͤttlichen Worts/ nicht allein mit diſputiren vnd vielen Buͤchern erhalten werde/ Sondern auch mit wahrer buſſe/ vnd heiligem Leben.
2.
Timoth 1. Halte an dem Fuͤrbilde der heilſamen Wort/ die du von mir gehoͤret haſt/ von dem Glauben/ vnnd von der Liebe in Chriſto Jeſu/ Dieſe gute Beylage beware durch den Heiligen Geiſt/ der in vns wohnet.
DIe reine Lehre/ vnnd Warheit des heiligen Chriſtlichen Glaubens muß nothwendig wieder die Rotten vnnd Ketzer verantworte, vnd verthetiget werdẽ nach dem Exempel der heiligen Propheten/ welche wieder die falſche vnd ab goͤttiſche Propheten im alten Teſtament hefftig geprediget haben/ ja nach dem Exempel des Sohns GOTTes/ welcher wider die Phariſeer vnd Schrifftgelerten zu Jeruſalem ernſtlich diſputiret:
Item nach dem Exempel Johannis des Euangeliſten/ welcher ſein Euangelium wieder die Ketzer Ebionem vnd Cerinthum vnd ſeine offenbarung wider die falſche Kirche der Nicolaiten/ vnd andere geſchrieben.
Noͤtige Diſputationes.
So ſehen wir auch wie Sanct Paulus den Artickel von der Rechfertigung des Glaubens/ von den guten Wercken/ von der Aufferſtehung der Todten/ von der Chriſtlichen Freyheit vnd dergleichen/ ſo hefftig verthediget wider die falſchen Apoſtel.
Welchem Exempel auch die heiligen Biſchoffe vnd Vaͤter der erſten Kirchen embſig nachkommen vnnd gefolget/ vnd wieder die heydniſche abgoͤttſche Religon/ Vnnd andere Ketzer/ ſo aus ihnen ſelbſt auffgeſtanden waren/ viel vnnd wolgegruͤndete Steritbuͤcher geſchrieben.
Zu dem Ende auch die Heupt Concilia von denn loͤblichen Chriſtlichen Keyſern angeordnet ſind wider die Ertzketzer Arrium, Macedonium, Neſtorium vnnd Eutychem.
Was auch zu vnſer Zeit dem Bapſtthumb vnnd andern Secten durch des thewren Manns Doct. Mart Lutheri Streitſchrifften fuͤr Abbruch gethan/ iſt der gantzen Welt bekandt.
Rom. 3. 4. 1. Cor. 9. Gal. 5. 1. Cor. 15.
Bleibet dennach billich darbey/ daß man wider die Ketzer vñ Rotten/ ſchreiben/ predigen vnnd diſputiren muß/ zu Erhaltung der reinen Lehre/ vnd warẽ Religion/ wie der Apoſtel Paulus beſihlet/ das man ſtraffen vnd vbẽwinden ſolle die Widerſprecher.
Allien daſſelbige iſt zu vnſerer Zeit gar in einen Mißbrauch gerahten: Alſo das vber dem vielen hefftigen Diſputiren/ Streipredigten/ Schreiben/ Vnnd Widerſchreiben des Chriſtlichen Lebens/ der waren Buſſe/ der Gottſeligkeit/ vnd Chriſtlichen Liebe gar vergeſſen iſt/ gleich als ſtuͤnde das Chriſtenthumb nur im diſputiren/ vnnd Vermerung der Streitbuͤcher/ vnd nicht vielmehr darinnen/ daß das H. Euangelium vnd die Lehre Chriſti in ein heilig Leben verwandelt werde.
Tit. 1.
Miſbrauch des diſputirens vñ Streitſchrifften
Denn ſehet an das Exempel der H. Proheten vnd Apoſtel/ ja des Sohns GOttes ſelbſten/ ſie haben nicht allein wider die falſchen Propheten/ falſche Apoſtel/ vnd die Abgoͤtterey hefftig geſtreittẽ/ ſondern ſie habẽ auch hefftig auff die Buſſe/ vnd auff ein Chriſtlich Leben gedrungen/ vnd mit gewaltigen Straffpredigten dargethan/ das durch die Vnbusfertigkeit/ vnnd gottlos Leben werde die Religio vnd der Gottesdienſt zerſtoͤret/ Vnnd die Kirche verwuͤſtet/ Land vnnd Voͤlcker mit Hunger/ Krieg vnd Peſtilentz geſtraffet werden/ wie die Erfahrung bezeuget hat.
Was prediget der Prophet Eſatas am fuͤnfften anders?
Weil in dem Weinberge des Herren keine Traubẽ zu finden/ ſondern eitel Heerlinge/ So wolte Gott der Herr den Weinberg wuͤſte ligen laſſen.
Das iſt ja eine ernſte Drewung/ daß die Gottloſigkeit eine Vrſach ſey/ daß Gott ſein Wort von vns neme.
Was prediget der Herr Chriſtus anders Johan. 12. Wandelt im Liechte/ dieweil jhrs habt/ auff dz euch die Finſternis nicht vberfalle.
Was iſt im Liechte wandeln anders/ denn Chriſto im Leben nachfolgen?
Vnd was iſt mit der Finſternis vberfallen werden anders/ denn die reine Lehre des Evangelij verlieren?
Daraus iſt auch offenbar/ daß niemand ohne wahre Buſſe/ vnd heiliges Leben/ kan mit dem Liechte der Warheit erleuchtet werden.
Denn der H. Geiſt/ der die Hertzen erleuchtet/ fleucht die Gottloſen/ fuͤr vnd fuͤr aber gibt er ſich in die heilige Seelen/ vnnd machet Propheten vnd Gottes freunde/ Sap. 7.
Die Furcht des Herren iſt der Weißheit Anfang/ ſagt der 111. Pſalm.
Ergo, So iſt die Gottloſigkeit der Thorheit vnd Blindheit Anfang.
Gottloſigkeit zer ſtoͤret den Gottesdienſt vnd ware Religion.
Ohne ware Buſſe kan niemand erleuchtet werden.
2. So ſtehet das wahre Erkentnis vnnd Bekentnis Chriſti vnd reiner Lehre nicht allein in Worten/ ſondern auch in der That/ vnnd heiligem Leben/ wie S.
Paulus ſagt Tit. 1. Sie ſagen/ ſie erkennen Gott/ Aber mit den Wercken verleugnen ſie es/ ſie ſind/ an welchen GOtt einen Grewel hat/ vnd ſind zu allen guten Wercken vntuͤchtig.
Da hoͤren wir das Chrſtus vnd ſein Wort mit dem Gottloſen Leben ja ſo hart verleugnet wird als mit Worten/ wie aberinals Sanct Paulus ſpricht 2. Tim. 3.
Sie haben einen Schein der Gottſeligkeit/ Aber die Krafft verleugnen ſie.
Vnd was kan doch das fuͤr eine wahre Erkentnis Chriſti ſeyn/ welche man nie mit der That erwieſen hat?
Wer Chriſti Demut/ Sanfftmut/ Gedult/ vnnd Liebe im Hertzeu nie empfunden noch geſchmecket hat/ der kennet CHriſtuͤm nicht recht.
Wie ſolte er jhn denn in der Noth bekennen?
Wer CHriſti Lehre bekennet/ Vnd ſein Leben nicht/ der bekennet Chriſtum nur halb/ vnnd wer Chriſti Lehr prediget/ vnd ſein Leben nicht/ der prediget CHriſtum nur halb.
Viel iſt von der Lehre geſchrieben vnd geſtritten/ wenig aber von dem Leben.
Vnd ob wol mit den Streitbuͤchern der Lehre moͤchte gedienet ſeyn:
So iſt doch der wahren Buſſe vnnd Chriſtlichem Leben wenig damit gedienet worden.
Denn Lehre ohne Leben/ was iſts?
Ein Baum ohn Fruͤchte.
Warlich wer Chriſto im Leben nicht folget/ der folget jhme auch in der Lchre nicht.
Denn das Haͤuptſtuͤck der Lere Chriſti iſt Liebe von reinem Hertzen von gutem Gewiſſen/ Vnd von vngeferhtem Glauben.
Daher koͤmpts nun/ daß mancher ſo artig weis von ſtreitigen Artickeln zu reden vnnd zu diſputiren/ daß es gros Anſehen hat/ Im Hertzen aber iſt er ein boͤſer Menſch/ voll Hoffart/ Naid/ vnd Geitz/ daß kein aͤrger Baſiliſcken ſeyn kan.
Sannct Paulus ſetzet warlich nicht ohn Vrſach Glauben vnnd Liebe zuſammen/ 2. Timoth. 1. ſondern wil damit anzeigen/ daß Lehre vnnd Leben ſollen vberein ſtimmen.
Chriſti Erkentnis nicht in Wortẽ ſondern in der krafſt.
Chriſtus ohn ein heiliges Leben kaumhalb erkand vñ geprediget.
1. Tim. 1.
Wort beweiſen keinen Chriſten ſondern das Leben.
3.
Ob wir gleich nicht ſagen/ daß durch vnſer Vermoͤgen vnd Froͤmmigkeit die Seligkeit erhalten werde/ denn wir werden durch GOttes Macht bewahret zur Seligkeit/ 1. Pet. 1.
So iſt doch offenbar/ das durch ein Gottlos leben der H. Geiſt ausgeſtoſſen werde ſampt allen ſeinen Gaben/ vnter welthen die Gabe des Glaubens/ Erkentnis Verſtand vnd Weisheit nicht die geringſten ſind.
Wie kan denn ohn ein heilig leben/ die Warheit der reinen lehre erhalten werden?
Darumb frey lich die Gottloſen/ ſo Chriſto nicht folgen/ nicht koͤñen mit dem rechten liecht erleuchtet werden.
Vnd im Gegentheil/ die im liecht wandeln/ das iſt/ Chriſto im Leben folgen/ die erleuchtet auch dz wahre Liecht/ welches iſt Chriſtus/ vnnd bewaret ſie fuͤr allem Irrthumb.
Daher der alte heilige vnnd geiſtreiche Lehrer Taulerus ſagt:
Weñ ein Menſch ſich Gott ergibt vnnd laͤſſet/ ſagt ab ſeinem Willen vnnd Fleiſche/ ſo fehet der heilige Geiſt jhn an zu erleuchten/ vnd recht zu lehren weil er GOtt in ſeinem Hertzen den rechten Sabbath vnd Ruhetag helt/ vnd feyret von ſeinen boͤſen Luͤſten/ Willen vnnd Wercken.
Diß ſoll verſtanden werden de ſtatu poſt converlionem, vnd von der taͤglichen Erleuchtung vnnd Vermehrung der newen Gaben nach der Bekehrung.
Gottloſe werden nit erleuchter.
Innerlich Sabbath
4. Nicht ohn Vrſach ſpricht auch der Herr Joh. 14.
Ich bin der Weg die Warheit vnd das Leben:
Vnd nennet ſich erſtlich den Weg/ darumb das er vns den weg gezeiget hat: Wie aber?
Nicht allein mit ſeiner heiligen Lere/ ſondern auch mit ſeinem vnſchuͤldigen Leben.
Diß ſein Leben iſt vns nichts anders/ denn wahre Buſſe vnnd Bekehrung zu Gott/ die vns zur Warheit vnd zum Leben fuͤhret/ darinn das gantze Chriſtenthumb ſtehet/ darin alle Buͤcher vnd Gebot begriffen ſeyn/ an welchem Buch des Lebens Chriſti wir vnſer lebenlang zu ſtudierẽ haben/ nemlich/ an wahrer Buſſe/ am lebendigen thetigen Glauben/ an der Liebe/ an Hoffnung/ Sanfftmut/ Gedult/ Demut/ Gebet vñ Gottes furcht.
Am rechten Weg zur Warheit vnd zum Leben/ welches alles Chriſtus ſelbſt iſt.
Es iſt aber der ſchmale Weg/ vnnd die enge Pforte/ Matth. 7. die jr wenig finden/ vnd dz einige Buch des Lebens/ welches jhrer wenig ſtudieren/ vnd iſt doch alles darin begriffen/ was einem Chriſten noth iſt.
Alſo/ daß wir ſonſt kein Buch mehr zu vnſer Seligkeit beduͤrfen.
Darum̃ auch die H. Schrifft in wenig Buͤcher verfaſſet iſt/ auff daß wir ſehen ſollen/ daß dz Chriſtenthumb nit in vnzehlichẽ Buͤchern ſtehe/ ſondern im lebendigen Glauben/ vñ in der Nachfolge des Herrn Chriſti:
Davon auch der Prediger Salomo. am 12 ſpricht:
Buͤcher ſchreiben iſt weder Maß noch Ende.
Die Summa aller Lehre/ iſt: Fuͤrchte Gott/ vnd halte ſein Gebot.
Wie Chriſtus vnſer Weg.
Chriſtus vnſer Buch. die heilige Schrifft kurtz
Matth. 13.
5. Was iſt es auch/ das der Feind Vnkraut ſeet vnter den Weitzen/ weil die Leute ſchlieffen?
Nichts anders/ denn weil ſie in Vnbusfertigkeit vnnd Sicherheit einen Suͤndenſchlaff halten/ vnd in der Liebe dieſer Welt erſofſen ſeyn/ mehr auffs Zeitliche deñ auffs Ewige achten/ ſo ſtrewet der Feind allgemach den Samen der falſchen Lehre aus/ ja auff den Acker der Hoffart ſeet der Feind Rotterey/ Secten vnd Spaltungen.
Denn durch Hoffart haben beyde Engel vnd Menſchen das wahre Liecht verloren/ Aus Hoffart hat aller Irrthumb ſeinen Vrſprung.
Were der Satan vnd Adam in dem demuͤtigen Leben Chriſti blieben/ es were nie keine Verfuͤhrung in die Welt kommen.
Darumb S. Paulus wol ſagen mag Epheſ. am 5. Wache auf/ der du ſchlaͤffeſt/ ſo wird dich Chriſtus erleuchtẽ anzudeuten/ daß die Erleuchtigung nicht geſchehen kan/ es ſey deñ/ das man dem Suͤndenſchlaff Vrlaub gebe/ das iſt/ der Vnbusfertigkeit/ Sicherheit vud Gottloſigkeit/ Darumb ſtehet Actor. 2 Thut Buſſe/ ſo werdet jhr empfahẽ die Gaben des heiligen Geiſts/.
Vnd Johannis am 17.
Die Welt kan den heiligen Geiſt nicht empfahen/ Wziſt aber die Welt denn eitel gottlos Leben?
Hoffart iſt der Acker vnnd Same der Ketzerey.
6. Was iſts auch daß der Herr ſpricht:
An jhren Fruͤchten ſolt jhr ſie erkennen?
Nichts anders denn aus den Fruͤchten des Lebens muͤſſen wahre vñ falſche Chriſten erkant werden/ nicht aus vielem Herr/ Herr ſchreyen.
Deñ mit dem Schein der reinen Lehre deckẽ ſich die falſchen Chriſten/ als mit einem Schaffpeltz/ da ſie doch im Hertzen nichts wenigers ſeyn denn wahre Chriſten.
Wiewol nun niemand aus dem boͤſen Leben vrtheilen ſoll von der Lere/ gleich als muͤſte die Lehre auch falſch vnd boͤſe ſeyn/ weil das Leben boͤſe iſt/ wie die Widertaͤuffer vnd Papiſten võ vnſer Lehre vrtheilen/ welches vnrecht?
Denn es folget keines weges/ daß die Lehre muß vnrecht ſeyn/ ob gleich die Leute dawider handeln mit jhrem gottloſen Leben/ ſonſt muͤſte Chriſtus vnnd die Apoſtel auch vnrecht gelehret habẽ/ weil auch viel boͤſer Leute zu jhrer Zeit waren.
Iſt derwegen das boͤſe Leben keine Probe der Lehre/ ſondern der Perſon/ Ob der ein falſcher oder wahrer Chriſt ſey/ der anders lehret vnd andrs lebet/ der da recht gleubet/ vnd wider dẽ Glauben handelt: Daſaget der Herr Chriſtus nein zu/ Es ſind falſche Chriſten/ es ſind boͤſe vnfruchtbare Baͤume/ darumb ſie ins Fewer gehoͤren.
Alle ding wird an ſeiner Frucht erkant
Lebẽ eine Probe der Perſon.
Matth. 7. Galat.
5. Epheſ. 4.
Wahre Glaubens Krafft vñ Art.
7. Vnd endlich/ ſo iſt das der wahre Glaube/ der durch die Liebe thaͤtig iſt/ dadurch der Menſch eine newe Creatur wird/ dadurch er new geboren wird/ dadurch er mit Gott veneiniget wird/ dadurch Chriſtus in vns wohnet/ in vns lebet vnd/ wircket/ dadurch das Reich Gottes in vns an gerichtet wird/ Dadurch der heilige geiſt vnſer Hertz reiniget vnd erleuchtet/ Daruon viel herrlicher Spruͤche zeugen/ 1. Corinth. 6. Wer dem Herrn anhanget/ der wird ein Geiſt mit jm.
Was heiſt ein Geiſt mit Chriſto werden/ deñ gleiches Sinnes/ Hertzens vñ Gemuͤtes mit Chriſto ſeyn?
Das iſt ja das newe heilige edle Leben Chriſti in vns.
Item/ 2. Cor. 6. Iſt jemand in Chriſto/ der iſt eine newe Creatur.
Was heiſt in Chriſto ſeyn?
Nemlich nicht allein an jhn gleuben/ ſondern auch in jhm leben.
Item Hoſ. 2 Ich wil mich mit dir verloben in Ewigkeit/ ja im Glauben wil ich mich mit dir vertrawen.
Was iſt diß anders denn daß ein Menſch mit Chriſto gantz geiſtlich vereiniget wird alſo/ Daß wo der Glaube iſt/ da iſt Chriſtus?
Wo Chriſtus iſt/ Da iſt ſein heiliges Leben im Menſchen/ wo Chriſti Leben iſt/ da iſt ſeine Liebe/ wo die Liebe iſt da iſt Gott ſelbſten/ denn Gott iſt die Liebe/ da iſt auch der H. Geiſt.
Dz muß notwendig alles beyſammen ſeyn/ vnnd hanget an einander/ wie ein Haupt mit den Gliedern/ vnd wie eine Vrſach/ daraus die wirckung vnd Fruͤchte folgen muͤſſen/ wie ſolche Cohærentz vnd Einigkeit des Chriſtlichen Glaubens vnd Lebens S. Petrus beſchreibet 2. Pet. 1. Reichet da in ewrem Glauben die Tugend/ in der Tugend Beſcheidenheit/ in der beſcheidenheit Maͤſſigkeit/ in der Maͤſſigkeit Gedult/ in der Gedult Gottſeligkeit/ in der Gottſeligkeit bruͤderliche Liebe/ in der bruͤderlichen Liebe gemeine liebe.
Wo ſolches reichlich bey euch iſt/ wirds euch nicht faull noch vnfruchtbar ſeyn laſſen in der Erkentnis vnſers Herrn Jeſu Chriſti.
Welcher aber ſolchs nit hat/ der iſt blind/ vnnd tappet mit der Hand/ vnd vergiſſet der Reinigung der vorigen Suͤnde.
Da ſaget S. Petrus ausdruͤcklich/ bei welchem ſolche Einigkeit Chriſtliches Glaubens vnd Lebens nicht iſt/ der kennet CHriſtum nicht recht/ der hat den Glauben verloren/ vñ wandelt in der Finſternis/ denn das iſt der rechte Glaube/ durch welchen der gantze Menſch in Chriſto lebendig vnd ernewert wird/ daß er in Chriſto lebet vnd bleibet/ vnd Chriſtus in jhm/ ꝛc.
Geiſtliche Vermaͤhlung mit Chriſto vnd jhre Fruchte.
Schoͤne Einigkeit der Tugenden.
Wahre Glaube.
Das XL. Capittel.
Etliche ſchoͤne Regeln eines Chriſtlichen Lebens.
1. Timoth. 4. Vbe dich ſtets in der Gottſeltgkeit:
Denn die Gottſeligkeit iſt zu allen Dingen nuͤtze/ vnnd hat Verheiſſung dieſes/ vnnd des zukuͤnfftigen Lebens.
DIß Spruͤchlein iſt eine Beſchreibung eines Chriſtlichen Lebens/ vnd lehret vns/ womit fuͤrnemlich ein Chriſt ſeyn Leben zubringen ſoll/ nemlich mit der Gottſeligkeit/ welche alle Chriſtliche Tugenden in ſich begreiffet/ vnd ſetzet der Apoſtel zwo wichtige Motiven.
1. Sie iſt zu allen Dingen Nuͤtze.
Wennin allem Wandel/ Worten vnnd Worcken des Menſchen Gottſeligkeit iſt/ da machet ſie alles gut vnd tuͤchtig/ vnd ſegnet alles.
2. Hat ſie jhre Belohnung in dieſem Leben/ wie an Joſeph/ Daniel/ ꝛc. zu erſehen/ vnd deñ dort im ewigen Leben/ da wir erndten werden ohne auffhoͤren.
I Regvla.
Ob du gleich nicht alſo vollkoͤmlich leben kanſt wie es GOttes Wort fordert/ vnd wie du gern wolteſt:
So ſoltu es doch wuͤnſchen.
Denn ſolche heilige Begierde gefallen Gott wol/ vnd Gott nimpt ſie an fuͤr die That.
Denn er ſiehet das Hertz an/ vnd nicht die Wercke.
Doch ſoltu allezeit dein Fleiſch creutzigen/ vnd nicht herrſchen laſſen.
GOTT nimpt den guten reinen Wellen fuͤr die That.
II.
In allen Dingen/ die du gedenckeſt/ redeſt/ oder thuſt/ ſihe zu/ Daß du die Reinigkeit des Hertzens bewahreſt/ vñ dich nicht vernureinigeſt mit hoffertigẽ Gedancken/ Worten vñ Wercken/ mit Zorn vnd dergleichen fleiſchlichen vnd teuffeliſchen Wercken/ denn dadurch wird dein Hertz dem Sathan auffgethan/ vnd Gott zugeſchloſſen.
Fleiſchliche Luͤſte ſind Thor des Sathans.
III.
Die Freyheit deiner Seelen befleiſſige dich zu erhalten/ Daß du dieſelbe nicht durch vnordentliche Begierde des Zeitlichen zum Knechte vnnd leibeigen der jrrdiſchen Dinge macheſt.
Denn es iſt ja deine Seele edler denn die gantze Welt/ wie ſolteſtu denn dieſelbe den vnedlen/ nichtigen zeitlichen Dingen vnterwerffen vnd verkauffen/ vnnd dein Hertz an das nichtige hengen?
Edle Frey heit der Seelen.
IV.
Die Trawrigkeit dieſer Welt vermeiede/ denn ſie wircket den Tod/ vnd entſtehet aus Geitz/ Neid/ aus Sorge der Nahrung/ aus Vnglauben vnnd Vngedult.
Die goͤttliche Trawrigkeit/ ſo aus Erkentnis der Suͤnde koͤmmet/ vnd aus Betrachtung der ewigen Hellenpein/ iſt heilſam vnd wircket eine Rewe zur Seligkeit/ die niemand gerewet/ vnd gebieret Frewde vnd Friede in Gott/ 2. Corinth am 7.
Es ſoll ein Menſch vmb keines zeitlichen Dinges willen ſo trawrig ſeyn/ als wegen einer Suͤnde.
Weltliche vnd goͤttliche Trawrigkeit.
V.
Wie das Creutze zu tragen.
Wenn du nicht kanſt dein Creutz mit Freuden auffnemnen/ wie ſichs den wol gebuͤhret/ ſo nimbs zum wenigſten mit Gedult vnd Demut auff/ vnd las die goͤttliche Verſehung vnd gnedigen Willen Gottes allezeit deinen Troſt ſeyn.
Denn Gottes Wille iſt allezeit gut/ vnd ſuchet in allen Dingen vnſer beſtes vnd vnſere Seligkeit.
Wil dich Gott trawrig oder froͤlich haben/ im Geiſt arm oder reich/ nidrig oder hoch/ geehret oder geunehret/ ſo wiſſe/ daß dirs alſo gut iſt/ vnd daß es alſo ſeyn Wolgefallen iſt.
Vnd Gottes Wolgefalle ſoll auch dein Wollgefalle ſeyn/ ja dein Troſt ſeyn/ daß GOtt mit dir handelt/ wie es jhm wolgefellet/ vnd dz er dadurch deine Seligkeit ſuchet.
Syram 39. Cap. Omnia opera Dei bona.
Pſalm.
144. Der Herr iſt gerecht in allen ſeinen Wercken/ vnd heilig in alſen feinen Wegen.
Es iſt allezeit beſſer/ du leſſeſt Gott ſeinen willen in dir/ vnd an dir vollbringen/ der allezeit zum guten gerichtet iſt/ denn daß du deinen Willen in dir vollbringeſt/ der allezeit zum boͤſen geneigt iſt.
GOttes Wille iſt allezeit gut/ des Menſchẽ Wille allezeit boͤſe
VI.
Wenn dir Gott himlichen Troſt vnd Freude verleihet/ ſo nimb dieſelbe mit demuͤtigen Danck an.
Entzeucht dir aber Gott ſeinen Troſt/ ſo wiſſe/ daß dir die toͤdtung des Fleiſches beſſer ſey/ denn die Freude des Geiſtes.
Denn was Schmertzen vñ Trawren machet/ das iſt dem ſuͤndlichen Menſchen viel heilſamer/ als was Freude vnnd Beluſtigung machet.
Denn jhr viel gerahten durch vberfluͤſſige geiſtliche Freude in geiſtliche Hoffart.
GOttweis wol/ welche er durch den weg voller himmeliſches Troſtes vnd Liechtes in ewige Leben fuͤhren ſoll/ vnd welche er durch einen vnlieblichen/ trawrigen/ ſteinichten/ rauhen Weg fuͤhren ſol.
Es iſt dir viel beſſer/ daß du alſo ins Leben eingeheſt/ wie es die goͤttliche Weißheit ordnet/ denn wie es dein eigener Wille vnd Wollgefallen fordert.
Prediger Sal. 7 Es iſt trawren beſſer denn lachen.
Deñ durch trawren wird dz Hertz gebeſſert.
Das Hertz der Weiſen iſt im Klaghauß/ vnd das Hertz der Narren iſt in dem Hauſe der Freude.
Wie die Entziehung des Troſtes vnd geiſtliche traw rigkeit zu dulden.
VII.
Wenn du deinem lieben GOTT nicht kanſt ſo groſſe vnnd viel Opffer bringen/ Andacht/ Gebet/ Danckſagung/ ꝛc. ſo bringe jm was du haſt vnd vermagſt/ vnd dazu einen guten Willen vnd heilige Begierde/ vnnd wuͤndſche/ daß jhme dein Gottesdienſt wolgefallen maͤge.
Denn ein ſolchesheilig Verlangen haben ja haben wollen/ iſt nicht eine kleine Gabe oder Opffer/ welches Gott auch wolgefellet.
Denn ſo gros als wir gern wolten/ Das vnſer Andacht vnd heilige Begierde/ Gebet/ Danckſagung ſeyn ſolten fuͤr Gott/ ſo gros ſind ſie bey jhm.
Denn Gott fordert nicht mehr von dir/ denn ſo viel ſeine Gnade in dir wircket/ vnnd du kanſt jhm nicht mehr geben/ denn er dir geben hat.
Bitte aber deinen HErrn Chriſtum Jeſum/ daß er alle deine Opffer vnd Gaben wolle vollkommen machen mit ſeinem vollkommen Opffer/ denn in jhme iſt vnſere vollkommenheit/ in vns iſts Stuͤckwerck/ Vnd ſprich: Lieber Gott vnnd Vater nimb mein Andacht/ Glauben/ Gebet/ Danckſagung an in deinem lieben Sohn/ vnnd ſihe dieſelbe nicht an/ wie ſie an jhm ſelbſt ſeyn/ ſondern in Chriſto/ ſo werden ſie dir gefallen als vollkommene Wercke.
Mein Herr Chriſtus wird vollkom̃enlich erſtatten/ was mir mangelt.
Sihe/ ſo erlangt denn vnſere Andacht/ Gebet vnd Danckſagung/ obs wol an ſich ſelbſtẽ ſchwach/ tunckel vñ mangelhaft/ iſt/ eine groſſe Wirdigkeit/ einen groſſen Glantz vnd Herrligkeit aus dem Verdienſt Chriſti.
Gleich wie ein bloſſes elendes Kind/ wenns nackend vnd vnſauber iſt/ ſo iſts vnlieblich/ Aber wenn mans ſchmuͤcket/ vnd weis anzeucht/ ſo gefellets einem gar wol: Alſo iſt all dein Thun an ſich ſelbſt nichts/ aber wenns mit Chriſti Vollkommenheit geſchmuͤcket wird/ ſo gefallen alle deine Wercke Gott wol.
Gleich wie es koͤſtlich ſtehet/ wenn man Epffel in einer guͤldenẽ Schuͤſſel aufftregt/ die Epffel ſind an jhnen ſelbſt ſo gros nicht geachtet/ aber ſie werden deſto lieblicher/ wen ſie in einer guͤldenen Schale auffgetragẽ werden: alſo iſt auch vnſer Gebet/ Andacht vnd Danckſagung in Chriſto.
Ephſ.
1.
Er hat vns geliebet vnnd angenem gemacht in dem Geliebten.
GOTT nunpt den guten willen fuͤr die That.
In Chriſto vnſer Vollkommenheit.
In Chriſto vn im Glauben alles Gut volkomen wenns noch ſo ſchwach iſt
VIII.
Ein chriſt ſolvetruͤbt ſem/ aber nicht verzagen.
Deiner Suͤnde vnd vielfeltigen Gebrechen halbẽ ſoltu zwar hoch betruͤbet ſeyn/ aber nicht verzagen.
Iſt jhrer viel/ ſo wiſſe/ Daß viel mehr Gnade bey Gott iſt/ vndviel Erbarmung/ Pſ. 130.
Sind ſie gros/ ſo gedencke/ daß Chriſti Verdienſt noch groͤſſer ſey.
Pſalm.
51. Sey mir gnedig nach deiner groſſen Barmhertzigkeit.
Weñ dich aber durch goͤttliche Gnade der Suͤnde gerewet/ vnd im Glauben Chriſtum anſiheſt/ ſo gerewet auch Gott der Straffe/ vñ auf dieſe goͤttliche heilſame Rew folget der Suͤnden Vergebung/ das geſchicht/ ſo bald vnd ſo offt der Suͤnder ſeufftzet.
Gleich als der auſſetzige Mann im Augenblick gereiniget ward/ der zum Herren ſprach: Herr/ ſo du wilt/ kanſtu mich wol reinigen/ ſo bald ſprach der Herr:
Ich wils thun/ ſey gereiniget.
So bald reiniget dich auch GOTt inwendig/ vnd ſpricht:
Sey getroſt mein Sohn/ deine Suͤnde ſind dir vergeben.
Das iſt ein Bilde vnd Spiegel der inwendigen Reinigung vnd vergebung der Suͤnden/ welche groſſe Barmhertzigkeit Gottes den Menſchen nicht ſoll Vrſach geben mehr zu ſuͤndigen/ ſon dern GOTT mehr vnd hertzlicher zu lieben.
Pſalm.
103. Lobe den Herrn meine Seele.
Ezech. 33. vnd 18. Matth. 8. G. ſchwin de Cur. in Gottes Erbarmung.
Matth. 9.
IX.
Verachtung eine Proba der Demut.
Die euſſerliche Verachtung/ ſchamch vnd Leſterung ſoltu nicht mit Vnmut/ Zorn vnd Rachgier auffnemẽ/ ſondern gedencke es ſey eine Proba deines Hertzens/ dadurch GOTt offenbaren wil/ was in dir verborgen ligt/ ob Sanfftmut vnd Demut bey dir ſey/ Oder ob Hoffart vnd Zorn bey dir ſey.
Qualis quiſque apud ſe latet, illata contumelia probat.
Iſt Sanfftmut vnnd Demut bey dir/ wirſtu alle verachtung mit Sanfftmut vberwinden.
1. Ja du wirſts fuͤr eine zuͤchtigung des Allmechtigen halten/ Wie Dauid ſpricht/ als jhm Simei leſtert: Vielleicht hats jhm der Herr befohlen/ Fluche Dauid.
2.
So iſt die Verachtung ein groſſes Stuͤck der Schmach Chriſti/ So die wahren Glieder Chriſti auch tragen muͤſſen/ Wie die Epiſtel an die Hebreer ſpricht:
Laſſet vns mit jhm hinaus gehen/ vnd ſeine Schmach tragen.
Sehet mit was ſanfftmuͤtigem Hertzen hat Chriſtus ſeine Schmach getragen.
Vmb des geduͤltigen Hertzens willen ſollen wir auch vnſere Schmach tragen mit Sanfftmut.
Sprich nicht:
Ach ſolte ich das von dem Kerlleiden/ etc.
Ach vmb der Sanfftmut vnd geduͤltigen Hertzens Chriſti willen ſoltu es leiden.
3.
So iſt GOTt ſo guͤtig vnd getrew/ das es fuͤr eine vnuerſchuldete Leſterung vielmehr Ehre vnd gnade gibt.
Wie Koͤnig Dauid fuͤr ein gewiß Zeichen hielt/ daß jhn GOtt bald wieder ehren wuͤrde fuͤrdie Leſterung Simei/ wie auchgeſchach.
Den er ſprach:
Gott leſſets geſchehen/ auff das er mir wider gutes vergelte fuͤr ſein Schelten/ darumb ſol dich das nicht betruͤben/ was die Menſchen von dir reden/ ſondern du ſolt dich frewen/ daß vber den verachteten/ vnd Verſchmeheten der Geiſt der herrligkeit ruhet/ als S.
Petrus ſpricht 1. Pet. 3.
2. Sam. 15
Hebr. 13.
Schmach Chriſti.
Troſt in Verachtung.
2. Sam. 16
X.
Alle deine Feinde vnd Leſterer ſoltu lernen mit Wolthat vnnd Guͤtigkeit vberwinden vnd verſoͤhnen.
Denn mit Rachgier/ Zorn vñ Wiederſchelten gewinnet man keinen Feind/ aus Vrſach:
In virtute eſt victoria, non in vitio, In der Tugend iſt der Sieg/ nicht in dem Laſter.
Zorn/ Rachgier vnd Wiederſchelten iſt Suͤnde vnd Laſter/ vnnd dadurch wird mann nicht vberwinden/ ſondern mit Tugend.
Gleich wie kein Teuffel denn andern austreibet:
So wird auch kein Laſter das ander vertreiben/ vnd kein Rachgier vnnd Schelten deinen Laͤſterer vberwinden/ ſondern jmmer aͤrger machen.
Wenn einer einẽ Menſchen ſehe/ der vol Schwerẽ were/ vnd voll boͤſer Blattern/ vnnd er wolte denſelben mit Faͤuſten ſchlagen/ wuͤrde er jhn auch heilen?
Mit nichten: Alſo iſt ein boͤſer gifftiger Menſch voller Schweren/ darumb muß man jhn mit Gelindigkeit heilen.
Sehet was Gott der Herr ſelbſt fuͤr eine Art hat vns zu vberwinden.
Vberwindet er nicht vnſer Bosheit mit Guͤtigkeit/ vnſern Zorn mit Liebe?
Locket vns nicht ſeine Guͤtigkeit zur Buſſe? dieſen Weg hat vns S. Paulus fuͤr geſchrieben Rom. 12. Laſſet euch nicht das Boͤſe vberwinden/ ſonderen vberwinde das Boͤſe mit guten:
Das iſt der Sieg.
Sieg:ſtehet im Lei den.
Schoͤn Gleichnis.
XI.
Wenn du ſiheſt/ das ein andern von Gott eine gabe hat/ die du nicht haſt/ ſo neide jhn darum̃ nicht/ vnnd vergoͤnne es jhm nit/ ſondern frewe dich des/ vnd dancke GOtt dafuͤr.
Denn die gleubigen vnnd Auſſerwehlten ſind ein Leib/ vnnd die gabe vnnd Zierde eines Gleubigen Gliedes gereichet dem gantzen Leib zu Ehren.
Im Gegentheil wenn du eines andern Elend ſiheſt/ ſo ſoltu es fuͤr dein eigen Elend achten/ vnd daruͤber trawren/ denn es iſt ein allgemeiner menſchlicher Jammer/ dem alles Fleiſch vnterworffen/ vnd in welchem Menſchen kein Mitleiden vnnd Barmhertzigkeit iſt/ der iſt auch kein Glied. des Leibes Chriſti.
Hat nicht Chriſtus vnſer Elend fuͤhr ſein eigen Elend gehalten/ vnd dadurch vns von vnſerm Elend erloͤſet?
Darumb S. Paulus ſpricht:
Einer trage das andern Laſt/ ſo werdet Ihr das Geſetz Chriſti erfuͤllen/ Gal. 6.
Eines andern Gaben nicht zu neiden Eines andern Elende zu betrawren
XII.
Von der Liebe vnd von dem Haß des Nechſten/ ſoltu dieſen Vnterſcheid mercken:
Daß du zwar die Suͤnde vnd Laſter in dem Menſchen haſſen ſolt/ als ein Werck des Teuffels/ aber den Menſchen an jm ſelbſt ſoltu nicht haſſẽ/ ſondern dich vber jn erbarmen/ darumb dz ſolche Laſter in jm wohnẽ/ vnd GOTt fuͤr jhn bitten/ wie der Herr Chriſtug am Creutz fuͤr die Vbeltheter gebeten hat.
Auch ſoltu wiſſen/ dz kein Menſch Gott wolgefallen kan/ der ſeinen Nechſten an jhm ſelbſt haſſet.
Denn Gottes wollgefalle iſt/ das allen Menſchen geholffen werde.
Wenn du nu eines Menſchen Verderben ſucheſt/ das iſt wider GOtt/ vnd wider GOTtes wolgefallen.
Darumb kan kein Menſch GOtt wolgefallen/ der des andern Verderben/ ſuchet Luc. 9.
Des Menſchẽ Son iſt nicht kommen den Menſchen zu verderben/ ſondern zu erhalten.
Haſſe die Laſter/ die Perſon be weine.
Vmb der Suͤnde willẽ kein Menſchzu haſſen/ ſon dern zu be klagen.
XIII.
Ob du gleich wol weiſt/ daß alle Menſchen Suͤnder ſeyn/ vnnd ſehr gebrechlich/ ſo ſoltu dich doch fuͤr den aller ſchwaͤchſten Vnd gebrechlichſten Menſchen/ vnd fuͤr den groͤſſeſten Suͤn der halten Omnes homines fragiles, pute te autem fragilioẽ neminem.
Denn 1. alle Menſchen ſind bey GOtt in gleicher Verdamnis/ Vnnd iſt bey GOtt kein Vnterſcheid:
Wir haben alle geſuͤndiget/ vnnd mangeln des Ruͤhms/ den wir fuͤr GOtt haben ſollen.
2. Iſt dein Nechſter gleich ein groſſer vnd ſchrecklicher Suͤnder/ ſo gedencke nicht daß du darumb fuͤr Gott beſſer biſt.
Wer ſich leſt duͤncken er ſtehe/ mag wol zuſehen/ daß er nicht falle.
Wirſtu dich aber vnter alle Menſchen erniedrigen vnd demuͤtigen/ ſo wird dich Gottes Gnade erhalten.
3. Du darffeſt ja ſo wol Gnade vnd Barmhertzigkeit als der groͤſſeſte Suͤnder.
Vnd wo viel Demut iſt/ da iſt viel Gnade.
Darumb S. Paulus ſich fuͤr den groͤſſeſten vnd vornembſten Suͤnder gehalten/ vnd darumb iſt mir/ ſpricht er/ Barmhertzigkeit widerfahren/ vnd der Herr hat groſſe gedult an mir bewieſen/ Vnnd abermal/ ich wil mich am allerliebſten meiner Schwachheit ruͤmen/ auff daß die Krafft Chriſti bey mir wohne/ 2. Corinth. 12.
Ein chriſt helt ſich fuͤr den groͤſten Suͤnder.
Rom. 3.
1. Cor. 10.
1. Tim. 2.
XIV.
Verſchmehung der Welt nit dz gringſt Stuͤck der Erleuchtigung.
Die wahre Erleuchtigung bringt mit ſich die Verſchmehunge der Welt.
Deñ gleich wie die Kinder dieſer Welt jhr Erbe auff Erden haben/ zeitliche Ehre/ vergenglichen Reichthumb/ jrrdiſche Herrligkeit/ welches ſiefuͤr groſſe Schaͤtze halten: Alſo ſind der Kinder Gottes Schaͤtze/ Armut auff Erden/ Verachtung/ verfolgung/ Schmach/ Creutz/ Todt/ Marter vñ Pein/ gleich wie Moſes die Schmach Chriſti hoͤher achtet denn die Schaͤtze Egypti/ Das iſt die rechte Erleuchtigung.
Schaͤtze der Kinder Gottes.
Hebr. 11.
XV.
Der rechte Name der Chriſten ſo im Himmel geſchrieben/ iſt das wahre erkentnis Jeſu Chriſti im Glauben/ durch welchen wir Chriſto eingepflantzet/ ja in Chriſtum geſchrieben ſein/ als in das Buch des Lebens/ daher die lebendige Tugende erſprieſſen/ welche GOtt an jenem Tage ruͤhmen wird/ Matth. 25. vnnd als Schaͤtze/ ſo im Himmel geſamlet/ herfuͤr bringen 1. Tim. 6. Vnd als Wercke ſo in GOtt gethan/ ans Liecht bringen wird/ Joh. 3. Man findet keinen Heiligen/ er iſt durch eine ſondere Tugend beruͤhmet/ vnd der ſelben Tugend wird nimmermehr vergeſſen/ Pſ. 112.
Das iſt der angeſchriebene Name/ Glaube/ Liebe/ Barmhertzigkeit/ Geduld vnd dergleichen.
Dieſe geuͤbete Tugenden beweiſen rechte Heiligen vnd ewige Namen im Himmel/ etc. Davon im anderen Buch weitleufftiger.
Apoc. 2. 13
Das XLI. Capittel.
Richtige Weiderholung des eſten Buchs.
Das gantze Chriſtenthumb ſtehet in der wider Auffrichtung des Bildes Gottes im Menſchen/ vnnd in Austilgung des Bildes des Satans
2. Corinth. 3.
Nun aber ſpiegelt ſich in vns allen des HER- REN Klarheit mit auffgedecktem Angeſicht/ vnnd wir werden verkleret in daſſelbe Bilde von einer Klarheit zu der andern/ als vom Geiſt des HERRN.
Joh. 17.
IN dem warhafftigen erkentnis Chriſti/ ſeiner Perſon/ ſeines Ampts/ ſeiner Wolthaten/ ſeiner himliſchẽ ewigen Guͤter/ ſtehet das ewige Leben/ welches alles der H. Geiſt in vnſern Hertzen anzuͤndet als ein newes Liecht/ welches jmmer heller vnnd klaͤrer wird als ein polirtes Ertz oder Spiegel/ oder wie ein kleines Kind taͤglich am Leibe wechſet vnd zunimpt/ deñ der Menſch wird in ſeiner Bekerung new geboren/ wenn jm durch den Glauben Chriſti Gerechtigkeit geſchenkt wird/ wird auch nach dem Ebenbilde Gottes taͤglich ernewert/ iſt aber nicht ein vollkommen Mann/ ſondern ein Kiud das hernach vom H. Geiſt aufferzogen/ vnd Chriſto Jeſu von tage zu Tage gleich foͤrmiger wird.
Worin dz ewige lebẽ ſtehe.
Epheſ.
4.
Denn das gantze Chriſtltche Leben auff Erden iſt vnd muß nichts anders ſeyn/ denn eine Anffrichtung des Ebenbildes GOttes in einem glaͤubigen Menſchen/ alſo daß er ſtets in der newen Geburt lebe/ vnnd die alte Geburt taͤglich in jhme dempffe vnnd toͤdte:
Vnnd das muß hie in dieſem Leben angefangen werden/ in jenem Leben aber wirds vollkommen werden.
Vnd in weme es nicht fuͤr dem Juͤngſten Tage vnd fuͤr ſeinem Tode angefangen wird/ in dem wird es auch nimmermehr in Ewigkeit auf gerichtet wer gen.
Darumb wil ich nu zum Beſchlus vnnd zum Vberflus widerholen/ was das Bilde Gottes/ vnd das Bilde des Sathans ſey:
Denn in dieſen beyden Stuͤcken/ ſtehet das gantze Chriſtenthumb/ vnnd erkleren viel Artickel der Schrifft/ Als von der Erbſuͤnde/ vom freyen Willen/ von der Buſſe/ vom Glauben/ võ der Rechtfertigung/ vom Gebet/ von der newen geburt/ Ernewrung/ Heiligung/ vom newen Leben vnd gehorſam/ Davon mercke nu folgenden Bericht:
Was das chriſtliche Leben ſey
Rom. 6.
Worin dz Chriſtenthumb ſtehe.
Die Seele des Menſchen iſt ein vnſterblicher geiſt/ von GOTT begabet/ mit herrlichen Kraͤfften mit Verſtand/ mit Willeñ/ mit gedechnis vnnd mit andern Bewegungen vnnd Begierden.
Die Seele des Menſchen ein Spiegel Gottes.
Dieſelbige halt nu gegen GOtt/ vnd abconterfeye in jr das Bilde Gottes alſo/ Das Gott als in einem Spiegel in der Seele des Menſchen erkandt vnd geſehen werde.
Denn das mei net Sanc Paulus/ daß ſich die Klarheit des Herrn in dem ernewerten Bilde GOTtes ſpiegelt/ in den 2. Corinth. am 3.
Gleich wie nu Gottes Subſtantz vnnd Weſen/ gut vnnd heilig iſt/ Alſo iſt auch die Subſtantz vnnd Weſen der Seelen anfenglich vnnd vhrſpruͤnglich gut vnnd Heilig geweſen:
Wie in GOttes Weſen nichts boͤſes iſt: Alſo iſt auch nichts Boͤſes geweſen in des Menſchen Seele:
Wie alles was in Gott iſt/ nur gut iſt/ Deut. 32 Pſalm.
92. Alſo iſt auch alles was in der Seelen geweſt iſt/ gut geweſen.
Wie Gott verſtendig vnnd weiſe iſt/ Alſo iſt des Menſchen Seele auch verſtendig vnd weiſe geweſt/ vol Erkentnis GOTtes vol geiſtlicher/ himliſcher/ Ewiger Weisheit:
Wie die goͤttliche Weisheit alle Ding im Zahl/ gewicht/ Maß vnd Ordnung geſetzt/ vnnd alle himliſche vnnd jrrdiſche Kraͤffte aller Creaturen weis/ alſo hatdiß Liecht auch geleuchtet in des Menſchen Gemuͤte.
Gleichfor migkeit vnſer Selen mit Gott im ſtande der Vnſchuld.
Sap. 11.
Wie nun der verſtand in der Seelen geweſt iſt alſo iſt auch der wille geweſt/ heilig vnd in allen Dingen Gottes Willen gleichfoͤrmig:
Wie GOtt gerecht/ guͤtig/ barmhertzig/ langmuͤhtig/ geduͤltig/ freundlich/ ſanfftmuͤtig/ Warhaftig/ Keuſch iſt/ Alſo iſt die mẽſchliche Seele auch geweſt.
Wie der wille des Menſchen GOTTes willen gleichfoͤrmig geweſt/ Alſo auch alle Affecten/ Begierden/ Luͤſte vnnd Bewegungen des Hertzens ſind heilig/ vnnd dem goͤttlichen ewigen Gemuͤte vnnd Bewegungen/ vollkoͤmlich/ gleichfoͤrmig geweſt.
Wie Gott die Liebe iſt/ Alſo ſind alle menſchliche Affecten vnd Bewegungen nichts denn eitel Liebe geweſt.
Wie Gott Vater/ Sohn vnnd H. geiſt/ mit vnausſprechlicher ewiger Liebe/ gegen einander verbunden vnnd vereiniget ſeyn/ alſo ſind alle Affecten/ Bewegungen vnnd Begierden der menſchlichen Seele/ mit eitel vollkommener/ reiner/ lauter/ bruͤnſtiger Liebe entzuͤndet geweſt/ von gantzer Seelen von allen Kraͤfften/ da hat der Menſche/ Gott vnd ſeine Ehre lieber gehabt denn ſich ſelbſt.
Exod. 33. Pſalm.
103 Joel. 2. Jon. 4.
Joh. 10. vnd 17.
1. Cor. 1.
Vnnd wie in der Seele Gottes ebenbild geweſt vnd geleuchtet/ alſo iſt auch der Leib der Seelẽ ebenbilde geweſt/ mit allen lebendigen Leibes Kraͤfften/ heilig keuſch/ ohne alle vnordenliche Bewegungen vnd Luͤſte/ ſchoͤn/ lieblich vnnd herrlich:
Allezeit geſund vnd friſch/ vnſterblich mit allen ſeinẽ jnwendigen vnd auswendigen Kraͤfften vnnd Sinnen/ ohn allẽ Verdrus/ Leiden/ Schmertzen/ Beſchwerung/ Kranckheit/ Alter vnnd Tod Sum̃a der gantze Menſch iſt vollkom̃en geweſt an Leib vñ Seel/ heilig/ gerecht/ Gott gantz wolgefellig.
Denn der Leib mus auch heilig vñ Gott gleich ſeyn/ ſol der Menſch Gottes Ebenbilde ſeyn/ ſpricht S. Paulus/ ewer Leib/ geiſt vnd Seele ſol heilig ſeyn.
Denn Leib vñ Seele zuſam̃en/ ſind ein Mẽſch/ der ſeine Wercke geiſtlich vnnd leiblich zu gleich thut/ vnd ſo die heilige gerechte Seele durch den Leib vnnd in dem Leibe wircken ſoll/ ſo muß ſie ein heilig Werckzeug haben/ das jhr nicht widerſtrebe:
Wie die Seele in reiner Liebe GOttes entzuͤndet geweſt/ alſo iſt des Leibes Leben vnd Krafft in Gottes vnd des Nechſten Liebe entzuͤndet geweſt:
Wie die Seele aus allen jhren Kraͤfftẽ barmhertzig geweſt/ alſo iſt der leib auch in allen Kraͤfften zur Barmhertzigkeit mit beweget geweſt:
Wie in der Seelen goͤttliche Keuſchheit geweſt iſt: Alſo iſt auch der gantze Leib/ ſampt allen innerlichen vnd enſerlichen Kraͤfften vnd Sinnen/ in vollkommener Reinigkeit vnd Keuſchheit mit entzuͤndet geweſt/ vnd alſo fort an iſt der Leib in allen Tugenden der Seelen gleichfoͤrmig geweſt/ Als ein Heilig mitwirckendes Werckzeug/ Vnd alſo hat der Erſte Menſch in ſeiner Vnſchuld GOtt lieben koͤnnen/ von gantzem Hertzen/ von gantzer Seele/ von allen Kraͤfften/ vnd ſeinen Nechſten als ſich ſelbſt.
Wenn Gott dz Hertz fordert/ ſo fordert er den gantzen Menſchen mit Leib vnd Seele/ vnd allen Kraͤfften.
Vnd alſo muſtu das Woͤrtlein Hertz/ in der Schrifft verſtehen/ von allen Seelen Kraͤfften/ Verſtand/ Willen/ Affecten vnnd Begierden.
Wenn auch GOtt die Seele fordert/ ſo fordert er den gantzen Menſchen mit ſeinem gantzen Weſen/ Leben vnd allen Kraͤfften.
Derſelbe muß Gott gleich ſeyn/ vnnd in Chriſto ernewert werden.
Vnd alſo muͤſſen wir im newen geiſtlichen Leben/ vnnd im Geiſt wandelen.
Sap. 8
1. Theſſ. 5.
Der Leib des Menſchen ein heiliger Tempel Gottes. 1. Cor. 6.
Deut. 6. Matth 22
Was das Hertze ſey in der Schrifft.
Galat.
5. Eph. 4.
Wie nun der Menſch vollkommene Heiligkeit/ gerechtigkeit/ Liebe gehabt hat:
So hat er auch Gottes volkommene Freude in ſeiner Seelen vnd Lebens Kraͤfften gehabt.
Denn wo goͤttliche Heiligkeit iſt/ da iſt auch goͤtliche Freude.
Dieſe beyde ſind enig bey einander/ vnnd ſind das Ebenbide GOTTES.
Weil wir nun die Heiligkeit vnd Gerechtigkeit Gotes/ vollkommen nicht haben in dieſem Leben/ muͤſſen wir auch ſeiner vollkommenen Freude entberen.
Doch weildie gerechtigkeit Chriſti in allen Glaubigen hie angefangen wird/ So wird dieſe geiſtliche Freude auch warhafftig in jnen angefangen/ vnd von andechtigen vnd geuͤbten im Reich Gottes empfunden.
So gros als nun ein jeder Chriſt Gottes liebe in jhm hat/ ſo gros hat er auch GOttes geiſtliche Freude/ vnd weil die liebe an jenem Tage wird vollkommen werden/ So wird auch die Freude/ vollkommen werden/ wie der Herr Chriſtus/ Joh. am 16. ſpricht- Denn die liebe iſt leben vnnd Freude allein.
Wo keine Liebe iſt/ da iſt auch keine Freude noch Leben/ ſondern eitel Tod/ in welchem alle Teuffel vnnd vnbußfertigen verſtockte Menſchen ewiglich bleiben werden.
Woraus empfindet ein Vater Freude? aus Liebe ſeiner Kinder.
Woraus hat ein Breutigam Freule?
Aus Liebe ſeiner Braut.
Eſa. 62. Vielmehr koͤmpt vnausſprechliche Freude aus der Liebe gegen dem Schoͤpffer/ der vns mit ſeines Mundes Kuß/ das iſt/ in Chriſto/ auffs liebſte kuͤſſet/ vnd in jhm/ vnnd durch die Liebe des heiligen Geiſtes zu vns koͤmpt/ vnd Wohnung bey vns machet.
Diß Bilde GOTtes/ welches in der gleich formigkeit mit Gott ſiehet/ ſoltu nicht alſo verſtehen/ als were der Menſch allerdinge Gott gleich/ an ſo groſſer Heiligkeit vnd Gerechtigkeit/ wie GOTt ſelbſt.
Denn Gott iſt vnbegreifflich/ vnermeßlich/ vnendlich in ſeinem Weſen/ Tugenden vnnd Eigenſchafften.
Darumb der Menſch GOttes Bilde allein getragen/ wie in dieſem erſten Buch am erſten Capittel der Vnterſcheid deutlich geſetzet iſt.
Gerechtig keit/ Liebe vñ Freude ſind bey einander.
Phil. 4. Pſal. 84. 63
1. Pet. 1.
Wo keine Liebe iſt/ da iſt auch keine Freude.
Cant. 1 Aus Gottes Liebe koͤmpt groſſe freu de.
Pſal. 18. Joh. 14.
Vnterſcheid zwiſchen Gott vnd Gottes Bilde.
Dieſer Bericht von dem Ebenbilde Gottes iſt klar/ gewis/ warhafftig/ GOtt hat dem Menſchen zu ſeinem klaren hellen Spiegel gemacht/ auff dz wenn der Menſch hette wiſſen wollen/ was GOtt were/ ſo hette er ſich ſelbſt angeſehen/ vnd GOTT als in einem Spiegel in jhm ſelbſt geſehẽ/ ja er hette GOttes Ebenbilde in ſeinem Hertzen empfunden.
Dz Bilde Gottes des Menſchen Gerechtikeit vñ Leben.
Dieſes Bilde Gottes iſt des Menſchen Leben vnd Seligkeit geweſt.
Das hat jhm aber der leidige Sathan mißgoͤnnet/ vnd die aller groͤſte Liſt vnd geſchwindigkeit gebraucht/ das Bilde GOTtes im Menſchen zu zerſtoͤren durch Vngehorſam vnnd Feindſchafft wieder Gott.
Keine groͤſſere geſchwindigkeit iſt je gebraucht worden/ Vnnd wird auch nimmermehr gebraucht werden/ denn der Teuffel allda gebraucht hat.
Denn es hat jhm/ vnnd dem gantzen menſchlichen Geſchlecht jhr allerhoͤchſtes gut gegolten/ wer eines andern Herr ſolt ſeyn vñ bleiben ewiglich.
Vnnd hat nach ſeiner groſſen Liſt vnnd geſchwindigkeit nichts hoͤhers finden koͤnnen/ damit er den Menſchen betriegen vnd von GOtt reiſſen koͤndte/ denn dadurch er ſelbſt gefallen war/ vnnd ſich ſelbſt betrogen.
Solche Begierde bildet er vnſer erſten Mutter ein durch das ſchoͤnſte vnd lieblichſte Thier im Paradiß auffs freundlichſte vnd guͤtigſte.
Was kan fuͤr ein beſſer/ hoͤher vnnd weiſer Raht ſeyn/ denn wie ein Menſch Gott ſelbſt werde?
Denn dadurch wird das Bilde Gottes im Menſchen zerſtoͤret/ vnd des Sathans Bilde eingedrucket/ welches nichts anders iſt denn wollen Gott ſelbſt ſeyn.
Groſſe liſt des Teuffels in der Zerſtoͤrũg des bildes Gottes/ vnd in auf richtung ſeines Teuffeliſchen Bildes.
Wodurch Gottes Bilde zerſtoͤret vnd des Satans Bild eingepflantzet.
Da nun dieſe Begierde/ vnd aller groͤſſeſte Hoffart dem Menſchen eingebildet/ da folget der Fall/ der Vngehorſam vnnd Vbertrettung des Gebots Gottes an dem verbotenen Baum:
Da iſt das Bilde Gottes erloſchen/ der heilige Geiſt von Menſchen gewiechen/ vnnd das Bilde des Sathans eingedrucket.
Daeurch ſind ſie des Sathans Leibeigene vnd gehorſame/ Vnd er jhr Herr worden/ vnd hat in jhrer Seelen gewuͤtet/ wie ein zorniger Rieſe vber ein armes Kindlein wuͤtet/ jhren Verſtand verfinſtert vnd geblendet/ Ihren Willen von GOTt abgewandt durch hoͤchſten Vngehorſam/ alle Kraͤffte des Hertzens Gott widerſpenſtig gemacht/ vnd mit hoͤchſter Bosheit vergifftet.
Summa/ das gantze Bild GOttes in jhm getoͤdtet/ vnd dagegen ſein Ebenbild in ſie gepflantzet/ ſie mit ſeiner boͤſen Art beſamet/ vnd ſie alſo zu ſeinen Kindern nach ſeinem Bilde geboren/ mit aller Suͤnde vnd Feindſchafft Gottes vergifftet.
Alſo ſind ſie des ewigen Todes geſtorben.
Denn gleich wie das Bilde Gottes das ewige Leben vñ Seligkeit des Menſchen geweſt iſt: Alſo iſt die Beraubung des Bildes Gottes der ewige Tod/ vnnd das ewige Verdamnis.
Hoffart brmget Vngehorſam/ iſt ein Anfang al ler Suͤnde Syr. 10.
Schrecklicher Erb ſchade.
Sathans Bilde.
Geiſtlichr ewiger tod durch den Fall Adae. Epheſ. 2. Coloſſ.
2.
Dieſen Tod verſtehen am beſten die betruͤbten Hertzen/ ſo die hohen geiſtlichen Anfechtungen leiden muͤſſen/ vñ des Teuffels Tyranney wuͤten/ vnd toben wider die arme Seele/ erfahrẽ vber die gewoͤhnliche Macht der Suͤnden.
Wenn da der heilige Geiſt vnter dem Creutz ſtille helt/ vnnd ſie nicht troͤſtet/ vnd mit lebendigem Troſt erquicket/ ſo koͤmpt der Sathan vber ſie/ toͤdtet ſie mit dieſem Tode/ vnd quelet jhre Seele mit der Hellen Angſt:
Da verſchmachtet der gantze Leib/ das Hertz verwelcket/ das Marck verſchwindet/ wie im 6. vnd 38. Pſalm ſtehet.
Da ſind jhm alle Wort Gottes todt/ vnd findet kein Leben darinnen/ fuͤhlet keine Andacht vñ geiſtlich Leben in jhm.
Das iſt der recht geiſtliche Tod.
Da ligt im Koht aller Menſchen Heiligkeit/ Gerechtigkeit/ Wirdigkeit/ Staͤrcke/ Vermuͤgen/ Ruhm/ Ehre/ Kunſt vñ Weißheit.
Hie kan nichts helffen denn Gottes gnade.
hohe geiſt liche Anfechtung vñ Seelen Noht.
Geiſtleche Tod.
Menſchen Rtaͤffte.
Da lerne nun/ O lieber Menſch/ was die Erbſuͤnde fuͤr ein Grewel vber alle Grewel ſey/ nemlich der Mangel der erblichen gerechtigkeit Gottes/ vnd die erbliche Vngerechtigkeit von dem Teuffel dem Menſchen eingepflantzet/ vmb welcher willen der Suͤnder von Gott verworffen vnd verdampt iſt zum ewigen Tode/ darin er auch ewig bleiben muͤſte/ wenn er nicht Vergebung der Suͤnden vmb Chriſti willen durch den Glauben erlanget.
Darmit du es aber beſſer verſtehen moͤgeſt/ wil ich dir dieſen Grewel/ damit dein Leib vnnd Seele behafftet iſt/ baß entdecken.
Bitte auch vnd ermahne alle Menſchen vmb Gottes vnnd Ihrer Seligkeit willen/ daß ein jeder dieſen Artickel wol lerne/ vnnd taͤglich betrachte/ damit er ſeinen Jammer vnnd Elend recht verſtehen lerne/ vnnd die Erbſuͤnde in jhm ſo wol kennen lerne/ Als ſein Angeſicht im Spiegel/ vnnd taͤglich daruͤber ſeufftze vnd jammere.
Erbſuͤnde was.
Trewhertzig Vermahnung
Chriſtlich Leben.
Denn das gantze Chriſtliche Leben iſt vnd muß nichts anders ſeyn/ deñ ein geiſtlicher Kampff wider die Erbſuͤnde vnd Ausfegung derſelben durch den heiligen Geiſt/ vnnd durch wahre Buſſe.
Denn je mehr du die Erbſuͤnde dempffeſt/ je mehr wirſtu von Tage zu tage ernewert zum Bilde Gottes:
Denn die ſich inwendig durch den heiligen Geiſt nicht toͤdten/ ſind heuchler/ wie heilig ſie auch euſſerlich fuͤr der Welt ſind.
Deñ zum Himmelreich iſt alles vntuͤchtig/ was nicht jhm ſelbſt geſtorben/ vñ wieder durch den heiligen Geiſt ernewert iſt nach dem Bilde Gottes.
Heuchler
Wer nicht tuͤchtig iſt zũ Himmelreich.
Darauß ſiheſtu nun/ wie hochnoͤtig die newe Geburt/ vnd die Ernewrung ſey/ welches du alles beſſer verſtehen wirſt/ wenn du das Bilde des Sathans betrachteſt nach dem Geſetze GOttes.
Denn erſtlich/ wie der Teuffel GOtt nicht liebet/ ſond ern jhme von Hertzen feind iſt/ Alſo hat er die Seele vergiftet/ vnnd ſeine gantze Feindſafft wieder GOtt in dieſelbe eingegoſſen Daß ſie Gott nicht liebet/ ehret/ anruffet/ noch vertrawet/ ſondern jhm feind iſt/ vnnd fuͤr jhm fleucht.
Wie der Teuffel in Blindheit ohne Gott hinlebet/ vnd gedencket ſeines Willens nicht.
Alſo hat er des Menſchẽ Seele auch geblendet/ daß ſie ohne Gott hinlebet/ vnnd gedencket ſeines Willens nicht.
Dieſe Finſternis im Gemuͤte des Menſchen iſt eine grauſam ſchreckliche zerſtoͤrung des Liechtes vnd Bildes Gottes/ vnd eine grauſame Suͤnde/ daß der Menſch ſpricht:
Es ſey kein GOtt/ Pſalm. 14. Vmb welcher Blindheit willen das gantze menſchliche geſchlecht ein Grewel iſt fuͤr Gott in ſeinem Weſen.
Warumb die newe Geburt ſo hochnoͤtig
Natuͤrliche Feindſchafft Gottes.
Klein fuͤnckelein des natuͤrlichẽ liechtesun Menſchen vbrig.
Es iſt zwar im menſchlichen Verſtande ein kleines Fuͤncklein des natuͤrlichen Liechtes blieben/ alſo/ Daß ein Menſch aus dem Liecht der Natur ſchleuſſet/ daß ein Gott ſey/ weis auch/ daß er ein gerechter Gott ſey/ wie alle heydniſche Philoſophi bezeugen/ aber das geiſtliche Leben nach Gott vnd ſeiner Gerechtigkeit iſt im Menſchen gantz geſtorben.
Denn das gewiſſen/ welches iſt das geſetz GOttes/ ſo allen Menſchen ins Hertz geſchrieben in der Schoͤpffung/ ſagt einem jeden/ Was recht iſt.
Als/ ein vnzuͤchtiger Menſch gedencket bißweillen:
Es iſt ein Gott/ vnd derſelbe iſt keuſch/ alſo ſolteſtu auch ſeyn/ Vnzucht iſt ein Grewel fuͤr Gott.
Aber dieſer Gedancke/ der recht vñ gut iſt/ vnd ein kleines Liechtlein iſt/ wird bald vertunckelt/ wie ein kleines Fuͤncklein vom Waſſer ausgeleſchet vnd gedempffet.
Die boͤſe Luſt vnnd Brunſt des Fleiſches behelt vberhand.
Ein Verleumbder vnnd Moͤrder dencket zu weilen desgleichen.
Es iſt ein Gott/ der warhafftig iſt/ vnnd den Menſchen nicht wil getoͤdtet/ ſondern erhalten haben/ Aber diß Fuͤncklein weret nicht lange/ ſondern wird durch den teuffeliſchen Zorn vnd Rachgier vberwunden/ vnd iſt das geiſtliche Leben in der Liebe vnd Warheit gantz todt vnd geſtorben in einem fleiſchlichen Menſchen.
Rom. 2.
Geiſtlich goͤttlich le ben gantz todt un na tuͤrlichen Menſchẽ.
Die weiſen Heyden ſchlieſſen wol aus dem Liecht der Natur/ es ſey ein GOTT/ der das menſchliche Geſchlecht regiere/ aber wie bald werden ſie von der Blindheit Ihres Hertzens vberwunden/ dz ſie zweifeln an Gottes Verſehung/ wie jhre Buͤcher bezeugen.
Aus dieſer Erbblindheit vnnd angeborner Finſternis quillet her der Vnglaube vnd Zweiffel/ in welchem alle Menſchẽ von Natur ſtecken/ vnd derwegen fuͤhr Gott ein grewel ſeyn.
Denn ſie leben nicht im Glauben vnd hertzlichem vertrawen auff Gott.
Von dieſem geiſtlichen Leben/ vnd ſeinen Wercken weis der natuͤrliche Menſch gar nichts/ ruffet auch Gott nicht an/ ſondern verleſt ſich auff ſich ſelbſt/ auff ſeine Weisheit/ Vermuͤgen vnd Staͤrcke/ welches die groſte Blindheit iſt.
Blintheit des natuͤrlichen Mẽ ſchen.
Aus dieſer Blindheit quillet her Verachtung Gottes/ vnd Sicherheit.
Denn wie der Teuffel ſich fuͤhr Gott nicht demuͤtiget/ ſondern wider jn hoſfertig bleibet: Alſo hat Er mit dieſen Laſtern der Verachtung Gottes/ Sicherheit vnnd Hoffart die Seele auch vergifftet/ das ſie ſich fuͤr Gott nit demuͤtiget/ ſondern in jhrer Hoffart bleibet/ vnd inwendig alles thut nach jrem Mutwillen ohn allen ſchew fuͤr Gott.
Wie der Teuffel ſich auff ſeine Weisheit vnd Macht verleſt/ vnd ſich ſelbſt regieret: Alſo hat er des Menſchẽ Seel auch vergifftet/ das ſie ſich auff jhrer Weißheit vnd Macht verleſſet/ vñ ſich ſelbſt regieren will.
Wie der Teuffel ſeine eigene Ehre ſuchet: Alſo auch der Menſch/ vnd fragt nicht nach Gottes Ehre.
Wie der Teuffel wieder Gott wuͤtet: Alſo hat er die Seele mit Vngedult wieder Gott beſamet.
Wie der Teuffel GOttes Namen leſtert/ vndanckbar iſt gegen ſeinem Schoͤpffer.
Wie er vnbarmhertzig/ zornig/ rachgierig:
So hat er die Seele des Menſchen mit ſolchem Gifft auch verderbet.
Wie der Teuffel gern vber die Menſchen herrſchet/ vnd ſich ſelbſt ehret: Alſo hat er auch die menſchlich Seele verderbet/ daß ein hoffertiger ſeinen Nechſten fuͤr einen Narren in ſeinem Hertzen achtet/ fuͤr einen heilloſen nichtigen Menſchẽ/ mit groſſen Suͤnden beſudelt/ vnnd begeret jhn fuͤr einen Fußſchemel zu haben.
Wie der Teuffel ein Moͤrder iſt: Alſo hat er auch die Seele zur Moͤrderin gemacht.
Vnd hiermit will ich dirs tauſentmal geſagt haben/ daß GOtt allezeit die Seele anſpricht vñ anklagt/ vnd nicht die euſſerlichen Glieder.
Das Hertz/ die Seele/ iſt der Moͤrder/ Luͤgener/ Vnnd nicht die Haͤnde oder das Maul.
Wenn Gott ſpricht/ Ruffe mich an in der Noht/ ſo gebeut Er der Seele nicht dem Maul.
Wer das nit mercket/ der bleibet ein Narr in der heili gen Schrifft/ vnd verſtehet nim̃ermehr die Erbſuͤnde/ die Buſſe/ newe Geburt/ ja keinen Artickel recht.
Teuffels Same im Menſchen
Teuffeliſche Gifft im Menſchen.
GOTT ſpricht allezeit die Seele an.
Groſſe Bosheit des Hertzens
Wir ſehen taͤglich dieſe treffliche Bosheit/ ſchreckliche Hoffart/ Haß vñ Neid wider den Nechſten/ daß die Menſchen lieber ſterben wollen/ ehe ſie dem Nechſten ſein Leben goͤnnen vnd laſſẽ/ er ſol vnter vns ſeyn/ oder nichts ſeyn/ nach vnſer boshafftigen zornigen Seelen.
Mit ſolchem grauſamen Neid hat der Teuffel die menſchliche Seele beſamet/ vnnd vmb ſolches groſſen Grimmes/ Zorns/ Haſſes/ Neides/ Feindſchafft willen iſt der Menſch des Sathans Bilde.
So hat er ſich in des Menſchen Seelen abgebildet vnnd abcontrafeyt.
Schrecklich Bilde des Sathans.
GOtt hat dem Menſchen eingepflantzet eine reine/ keuſche/ zuͤchtige Eheliebe/ nach dem Geiſt Kinder zu zeugen/ nach dem Ebenbilde GOttes.
Vnd iſt keine heiligere Luſt noch Liebe geweſt denn das Ebenbilde GOTtes fortzupflantzen/ vnd das menſchliche Geſchlecht zu vermehren zu GOttes Ehren vnd des Menſchen ewiger Seligkeit/ ja wenn ein Menſch in der Vnſchuld hundert tauſent Kinder zeugen/ vnd das Ebenbilde GOttes vnd ſeine Ehre fortpflantzen hette koͤnnen/ das were ſeine heiligſte/ hoͤchſte Luſt vnnd Freude geweſt/ denn das were alles aus Liebe gegen Gott vnd des menſchlichen Geſchlechts als des Ebenbildes Gotts geſchehen.
Denn wie Gott den Meſchen in heiliger vnd hertzlicher wolluſt vnd Wolgefallen geſchaffen/ vnd ine Freude vnd Wone an jhm gehab als an ſeinem Bilde: Alſo hette auch der Menſch in heiliger Wolluſt ſeineſ gleichen gezeuget/ Freud vñ Wone an jm gehabet als an Gottes Ebenbilde.
Wie aber der Sathan dieſe reine/ keuſche/ eheliche Liebeflamme verunreiniget mit ſeiner Vnſauberkeit/ darff keiner langẽ Predigt.
Der Menſch zeuget nur ſeines gleichen/ Wie ein vnuernuͤnfftig Vieh in ſeiner Blindheit vnd Brunſt.
Wie iſt doch von dem vnſaubern Geiſt die heilige Ehe mit ſo vnordentlichen Luͤſten verwuͤſtet.
Heilig ehe in der vnſchuld
Mißbrauch der heiligen Ehe.
Wie der Sathan vngerecht/ ein Dieb vnnd Raͤuber iſt:
So hat er die menſchliche Seele mit ſeiner diebiſchen Art beſamet.
Wie der Teuffel ein verleumbder Sophiſt/ Leſterer/ Schender Gottes vnd des Menſchen iſt/ verkeret Gott vnnd den Menſchen/ ſein Wort vnd Wercke/ wie er thet/ da er vnſere erſte Eltern betrog: Alſo hat er auch die Seele des Menſchen mit ſeiner gifftigen/ erkehrten/ luͤgenhafftẽ Vnart beſanne vnd diaboliſche Art fortgepflantzet/ wie er iſt/ das iſt/ Luͤgner/ Leſt er/ Verlewmbder.
Dieſer Gifft iſt in des Menſchen Seelen ſo vnaußſprechlich/ auff ſo viel tauſenterley Art/ daß man nicht Wort finden kan/ dieſelbe außzureden/ wie der 14. Pſalm/ vnd die Epiſtel an die Roͤmer am 3. vnd S. Jacobus am 3. die boͤſe gifftige Vnart des Luͤgenmauls/ vnd falſcher Zungen beſchreibet/ da du nichts anders verſtehen ſolt/ denn dieſe teuffeliſche diaboliſche Gifft in der Seelen.
Denn Gott klaget in ſeinem Geſetz/ nicht allein das Maul/ Zunge/ Haͤnde vnd Fuͤſſe an/ ſondern den gantzen Menſchen/ ſein Hertz vñ die Seele/ den Brunnen alles boͤſen/ wie er ſolches in den beyden letzten Geboten von den boͤſen Luͤſten genugſam zu verſtehen gibt:
Das lerne nur wol.
Luͤgener Teuffels Kinder.
Johan. 8.
Diaboliſch Gifft in der See len.
Wz Gott im Menſchen anklage.
Diß iſt das Bilde des Sathans/ ſo der Teuffel der menſchlichẽ Seelen an ſtat des Bildes Gottes eingedrucket vnd eingepflantzet/ daß ſolche boͤſe Vnart zu ſuͤndigen/ zu verleumbden/ den Nechſten zu vernichten/ des Menſchen groͤſte Luſt vnnd Freude iſt/ Wie mancher/ der doch ein guter Chriſt ſeyn wilofft Vrſach ſuchet ſeinen Gifft wieder ſeinen Nechſten aus zuſpeyen/ vnd weñ das geſchehen/ ſagen ſie:
Nun bin ich wol zu frieden/ Ich habs jhm lange nachgetragen.
Es iſt mir nun ein Muͤlſtein vom Hertzen gefallen/ ich bin nun/ als were ich new geboren.
Ach du elender Menſch/ erkenneſtu nicht/ wer dich zu einem ſolchen Leſterer vnd Diabolo geboren hat?
Siheſtu nicht wes Bilde du tregeſt?
Alſo drucken vns alle andere Teuffels Arten/ Teuffels Koͤrner vnd Samen in vnſere Seele/ als Hoffart/ Ehrgeitz/ vnzucht/ welches die taͤgliche Erfahrung gnungſam bezeuget.
Teuffels Same wil heraus.
Sihe du elender Menſch diß Bilde des Sathans/ welches iſt die Erbſuͤnde/ muſtu in deinem Hertzen kennẽ lernen/ wie nemlich die Seele mit des teuffels Bilde vnd Vnart beſamet/ vnnd gantz grewlich verwuͤſtet iſt ſo boͤſe/ das nienand des Menſchen Hertz ergruͤnden kan.
Vnnd du kanſt auch ſelbſt nicht gnugſam ausdencken vnnd ausreden/ was fuͤr ein Grewel in deinem Hertzen iſt.
Das bitte ich/ wolleſtu dir tauſent/ vnd aber tauſentmal laſſen geſagt ſein/ das nemlich dieſe Vergifftung ſo gros ſo tieff/ ſo heilos iſt/ das keiner Creatur muͤglich/ weder Engel noch Menſchen die Suͤnde aus der Natur des Menſchen auszutilgen/ auszurotten/ vnnd auszufegen.
Solches iſt allen Menſchen vnmuͤglich mit allen jhren Kraͤften.
Denn wie kan einer jhm ſelber mit ſeinen eigenen Kraͤfftẽ helffen die gantz verborgen vnd geiſtlich geſtorben ſeyn.
Der Menſch mus ewig in ſolchem verderben bleiben/ wo nicht ein mechtiger Suͤndentilger koͤmpt/ der vber Suͤnde vnd Tod Herr iſt/ welcher auch die Na tur des Menſchen endern/ ernewren vñ reinigen kan.
Da ſiheſtu/ daß die Rechtfertigung kein Menſchen Werck iſt:
Siheſt auch/ wie hochnoͤtig die newe geburt iſt.
Denn es kan die Seele inwendig aus jhren eigenen Kraͤfften nit anders leben denn in dieſer jrer eigenen Schwachheit/ eingepflantzter Vnart vnd Bosheit in allen Suͤnden wieder alle gebot GOttes/ vnd ſonderlich der erſten Taffel/ welche vbertrettung die rechte Feindſchafft Gottes iſt.
Da iſt Verſtand vnd Wille gefangen/ gantz geſtorben/ vnd kan GOtt von Natur nicht fuͤrchten/ lieben/ vertrawẽ/ anruffen/ ehren/ loben vnd preiſen/ noch ſich zu jhm bekehren:
Was aber die ander Taffel anlanget/ da iſt noch ein Fuͤncklein des freyen Willens in der Seelen vberblieben/ aber derſelbe herſchet nur vber die euſſerlichen Werck der andern Taffeln/ wiewol auch gantz ſchwach vnd krafftlos/ vnd kan ja etlicher maſſe die Begierde vnd boͤſe Luͤſte zehmen/ vnd vber ſie herrſchen/ daß die euſſerlichen Werck nicht vollbracht werden/ wie man an den tugendhafften Heyden ſihet/ Aber das Hertz endern/ zu Gott wenden/ von boͤſen Luͤſten reinigen/ iſt vnmuͤglich/ da gehoͤret goͤttliche Krafft zu/ Denn die inwendige gifftige Wurtzel bleibet/ Vnd iſt gleich als wenn man ein Fewer dempffet/ daß die Flamme nicht ausſchlecht/ Vnd doch inwendig jmmer glimmende vnd vngeloſchen ewigbleibet.
Jer. 6. 17.
Keiner Creatur muͤglich die Suͤnde auszutilgen.
Jerem. 31.
Ezech. 11.
Naturliche Kreffte des Menſchen
Freywille wie zu verſtehen.
Wenn dieſer freyer Wille in dem natuͤrlichen euſerlichen Leben vnd Weſen nicht were/ ſo koͤndte das menſchliche geſchlecht bey einander nicht leben.
Darumb hat gleichwol GOTT der Herr den Satan nicht alle natuͤrliche Kraͤffte vnd Affecten aus des Menſchen Seelen reiſſen laſſen.
Es iſt gleich wol noch vbrig blieben das geſetz den Natur/ die eheliche Natuͤrliche Liebe zwiſchen dieheleuten/ Eltern vnd Kindern/ ſonſt koͤndte das menſchliche geſchlecht nicht beſtehen.
Denn wer alle ſeine boͤſe Luͤſte vnnd Begierde ſeiner boͤſen Natur nach euſerlich volbringen wil/ der zerruͤttet die Menſchliche Geſellſchafft/ vnd ſtoſſet ſeinen Leib in das weltliche Schwerdt:
So hat auch GOtt das natuͤrliche Liebes flaͤmlein darumb laſſen vberbleiben/ daß wir daraus erkennẽ vnd ſpuͤren ſolten/ Welch ein hohes Gut vnnd ſchoͤnes Bilde/ Gottes/ die volkommene Liebe GOttes ſey/ vnd was wir fuͤr ein hohes gut verlohren.
Sonſt in geiſtlichen Sachen/ die Seligkeit vnnd das Reich Gottes betreffende/ bleibets wol ewig war/ was S. Paulus 1. Corinther 2. ſpricht:
Der Natuͤrliche Menſch verſtehet nichts vom Geiſt GOTtes/ Es iſt jhm eine Thorheit/ Vnd kanns nicht begreiffen/ das iſt/ Er hat kein Fuͤncklein des geiſtlichen Liechtes/ ſondern iſt ſtockblind in dem gantzen goͤttlichen/ geiſtlichen Leben/ zu welchem allein der Menſch geſchaffen iſt/ daß er nemlich im geiſtlichem Liecht/ GOttes gegenwart/ vnnd ſeine hertzliche Liebe gegen jhm mit in wendigen Augen der Seelen anſehen/ ewiglich fuͤr vnd mit jhm wandele/ vñ ſich von jhm regieren laſſe in dieſem Leben.
Warumb Gott die natuͤrliche Liebesflã im Menſchen erhalten.
Geiſtlich goͤttlich himliſch Leben.
Dieſes geiſtlichen Liechtes im Reich GOTTES hat der natuͤrliche Menſch nit das geringſte Fuͤncklein.
In dieſer Blindheit ſind vnd muͤſſen alle Menſchen natuͤrlich bleiben/ wo ſie Gott nicht erleuchtet.
Das iſt die rechte geiſtliche Erbblindheit in Sachen das Reich Gottes betreffende.
Dazu koͤmpt auch offt die Natuͤrliche Blindheit/ weñ die Bosheit des Menſchen vberhand nimpt/ dempffet vnnd verfinſtert auch noch das kleine Natuͤrliche Liechtlein der Tugend vnd Erbarkeit/ So ins euſerliche Leben gehoͤret.
Alſo iſt die gantze Seele mit Blindheit geſchlagen vnnd verfinſtert/ vnnd hette ewig alſo bleiben muͤſſen/ wo ſie Chriſtus nicht erleuchtet.
Natuͤrliche Blindheit.
Sihe nun/ lieber Menſch/ was biſtu/ wo dich CHriſtus durch ſeinen Geiſt nit new gebieret/ zu einer newen Creatur macht/ zu GOttes Ebenbilde wieder ernewert.
Welches alles aber doch in dieſer Welt nur angefangen wird in groſſer Schwachheit.
Deñ ſihe dich ſelbſt an/ der du des Heiligen Geiſtes newe Creatur biſt.
Wie ſchwach vnd gering iſt dz Bilde GOttes in dir?
Wie ſchwach iſt in dir die Furcht vnd die Liebe Gottes/ der Glaube vñ Hoffnung?
Wie geringe iſt die Demut?
Wie gros dagegen das Mißtrawen/ Hoffart vnd Vngedult?
Wie kalt vnd ſchwach iſt dein gebet?
Wie ſchwach iſt deine Liebe gegen deinem Nechſten?
Wie ein geringes Fuͤncklein der reinen geiſtlichen Keuſchheit iſt in deinem Hertzen/ wie groſſe Flammen fleiſchlicher Vnzucht?
Wie gros iſt deine eigene Liebe/ eigen Nutz/ eigene Ehre/ vnd die Brunſt der boͤſen Luſt?
Da haſtu nun durch den geiſt GOTTes zu kempffen vnd zu ſtreitten mit deinem al ten Adam/ mit dem Bilde des Satans in dir biß in deine gruben.
Da bete/ flehe/ ſeufftze/ ſuche/ klopffe an/ ſo wird dir der H. Geiſt gegeben/ derin dir taͤglich das Bilde Gottes ernewert/ vnd das Bilde des Satans dempffet.
Ein mẽſch auſſer Chriſto nichts.
Groſſe Schwachheit auch in den Kin dern Gottes.
geiſtlicher iñerlicher Kampff vñ Streit.
Alſo lerneſtu nicht auff dich ſelbſt/ ſondern auff GOTtes Gnade trawen vnd bawen/ vnd das GOTtes gnade alles in dir thun muͤſſe.
Alſo lerneſtu durch den Glauben von vnd aus Chriſto alles ſuchen/ bitten erlangen goͤttliches Erkentnis vnnd Weishet wider deine Blindheit/ Chriſti Gerechtigkeit wider alle deine Suͤnde/ CHriſti Heiligung wieder alle deine Vnreinigkeit/ CHriſti Erloͤſung/ Krafft/ Sieg/ Stercke wieder Tod/ Helle vnd Teuffel/ vnd Vergebung aller deiner Suͤnde wider das gantze Reich der Suͤnden vnd Teuffels/ die ewige Seeligkeit wider allen deinen geiſtlichen vnnd leiblichen Jam̃er vnd Elende/ vnd in Chriſto allein das ewige Leben.
Dauon im andern Buch weiter.
Nutz vñge brauch die ſer Lehre.
Das XLII. Capittel.
Beſchlus vnd hochwichtige Vrſachen der Ordnung des erſten Buchs:
Wie man ſich auch fuͤr geiſtlicher Hoffart huͤtten ſoll/ vnnd wie keine warhafftige geiſtliche Gaben ohn Gebet koͤnnen erlangt werden.
1. Cor. 4. Was haſtu Menſch/ das du nicht empfangen haſt?
Haſtu es aber empfangen/ was ruͤhmeſtu dich/ als hetteſtu es nicht empfangen.
ZVm Beſchluß des erſten Buchs muß ich dich noch etlicher nohtwendigen Puncten erinnern.
1. Das in dieſem Buch die Buſſe mit jhren Fruͤchten aus ſonderlichen Vrſachen weitleufftig vnnd auff mancherley Art beſchrieben vnd fuͤr Augen geſtellet iſt.
Denn die meiſten Capittel dieſes erſten Buchs ſind nicht anders denn Fruͤchte der Buſſe/ nemlich die Ernewerung in Chriſto/ die taͤgliche Creutzigung vnnd Toͤdtung des Fleiſches/ die Verleugnung ſein ſelbſt/ die Verſchmehung der Welt/ die Vbung der Liebe/ vnd ſo fort.
Vnd daſſelbe hab ich dir aus ſonderbaren Vrſachen alſo vnſerſchiedlich vnd deutlich fuͤr die Augen geſtellet.
Denn erſtlich iſt das der Anfang vnd Fundament des wahren Chriſtenthumbs/ heiligen Lebens vnd Wandels/ ja der Anfang vnſer Seligkeit/ durch wahren Glauben.
So kan auch nimmermehr in eines Menſchen Hertzen wahrer beſtendiger Troſt hafften vnd ſafften/ wenn er zuuor die Erbſuͤnde/ das grewlich/ erſchreckliche/ toͤdliche/ helliſche teuffelilche Gifft vnnd Vbel (Ach man kans nicht grewlich genug beklagen) mit jhren Fruͤchten nicht recht vnnd gnugſam erkenne.
Vnnd ſind warhafftig alle Troſtbuͤcher vmbſonſt vnnd vergeblich/ wo diß Fundament zuuor nicht gelegt iſt/ vnd du deinen Jammer vnnd Elend zuuor nicht recht erkennen wirſt/ ſonderlich was fuͤhr ein grewel die Erbſuͤnde ſey.
Denn das iſt vnſer zarten ſchmeichelſuͤchtigen Natur Art/ das ſie jmmer ehe wil getroͤſtet ſeyn/ ehe ſie jhre Suͤnde/ Vnart vnd Bosheit erkennet.
Buſſe der Anfang des Chriſtẽhums.
Natur ſchmeichelt jhr ſelbſt.
Das iſt aber eine verkerte Art vnd Weiſe/ vnnd dem Grunde der gantzen Schrifft zuwieder.
Denn die Starcken beduͤrffen des Artztes nicht/ ſondern die Krancken.
Chriſtus der wahre Artzt/ Vnd ſeine Artzney/ vnnd aller Troſt iſt dir ohne Erkentnis deiner Kranckheit nicht nuͤtze.
Denn eines wahren Chriſten Leben iſt nichts anders/ Vnd mus nichts anders ſeyn/ denn eine ſtetige Creutzigung ſeines Fleiſches.
Das las dir abermal fuͤr einmal tauſentmal geſagt ſeyn.
Denn diß ſind allein die Leute/ ſo CHriſtum angehoͤren.
Die aber CHriſtum angehoͤren/ die wird er nimmermehr ohn Troſt laſſen/ Vnd ſolch Erkentnis deiner eigen Schwachheit durch den H. Geiſt vnd Betrachtung des Evangelij treget den Troſt mit ſich auff dem Ruͤcken vnd fuͤret dich zu Chriſto.
Wolleſt dich auch an das vnzeitige richten vnd vornichten der jetzigen Welt nit keren/ ſondern wiſſen/ das ſolche Richter vnd Vornichter elende blinde Leut ſeyn/ die jhr eigen Jammer vnd Elend nicht erkennen/ auch nit verſtehen/ was Adam vnnd Chriſtus ſey/ wie Adam in vns ſterben/ vnd Chriſtus in vns leben muͤſſe.
Wer das nicht wil lernen/ der bleibet in ſeiner Blinheit vnd Finſternis/ vnd verſtehet nicht was wahre Buſſe/ Glaube vnd Newgeburt ſey/ darin doch das gantze Chriſtenthumb ſtehet.
Matth. 9.
vnzeitiger Troſt.
Eines waren Chriſten Leben
Vnnuͤtze Richter
1. Soltu auch gewarnet ſeyn fuͤr geiſtlicher Hoffart.
Weñ vnſer lieber Gott durch ſeine gnade in dir anfehet zu wircken geiſtliche gaben/ Newe Tugenden vnd Erkentnis/ daß du dieſelbige dir vnd deinen Kraͤfften ja nicht zuſchreibeſt/ ſondern der gnaden Gottes.
2.
Viel weniger deine angefangene Tugenden fuͤr deine gerechtigkeit fuͤhr Gott halteſt.
Denn es iſt Stuͤckwerck.
3. Dieſſelbige auch ja nicht zu deinem eigen Lob vnd Ruhm gebraucheſt/ ſondern in der demuͤtigen Frucht Gottes/ Gott allein die Ehre gebeſt/ vnd nit dir ſelbſt/ auch nit in deinem Hertzen gedenckeſt:
Ich hab nun einen gewaltigen Glauben/ ich hab viel Erkentnis vnnd dergleichen.
Huͤte dich/ das iſt des Teuffels Vnkraut/ welches er zwiſchẽ den guten Weitzen ſeet.
Denn 1.
So ſind alle Gaben nicht dein/ Sondern Gottes/ vnd ohne GOttes Erleuchtigund bleibeſtu ein todter ſtinckender Erdklumpffen.
Vnnd wenn GOTt ſeine gaben/ nicht in dich legte/ So bliebeſtu ein leeres Gefaͤß.
Gleich wie die Kleinodien/ die man in ein Kaͤſtlein legt/ nicht des elenden bloſſen Kaͤſtleins ſeyn/ Sondern deſſen/ der ſie hienein gelegt hat: Alſo ſind die gaben nicht dein/ du biſt nur ein bloſſes Kaͤſtlein dazu.
Solt des elende Gefaͤß ſtoltziren wegen des frembden guts?
Wie du ferner im andern Buch ſehen wirſt.
2. Wie ein Herr machthat alle ſtunde ſein gut aus dem Kaͤſtlein zu nemen/ vnd daſſelbe in ein anders zu legẽ/ oder gar bey ſich zu behalten.
Sihe/ ſo kan Gott alle Stunden dir ſeine gaben wieder nemen/ darumb ſey nicht ſtoltz/ Sondern fuͤrchte dich.
3. Muſtu von ſolchen Guͤtern ſchwere Rechnung geben deinem Herren.
4. Gedencke auch nicht/ wenn du noch ſo ſchoͤne gaben haſt/ Du habeſt alles hinweg.
Ach lieber Chriſt/ es iſt kaum der Anfang/ es mangelt dir noch viel.
5. So ſoltu wiſſen/ daß du keine dergleichen vollkommene gute gaben ohne Gebet von Gott erlangen wirſt/ ſondern was du haſt/ iſt als ein Schatte vnd thummes Korn/ dz keine Frucht bringet/ vñ verwelcket ehe es reiff wird/ wie du ſolches in meinem Betbuͤchlein ſehen wirſt/ wie nemlich ſolche himmeliſche Gaben von Gott muͤſſen erbeten werden/ vnd ohne Gebet in kein Hertz kommen.
Damit du aber deſſen einen kleinen Vorſchmack haben moͤgſt/ So liß das Tractetlein vom Gebet im folgenden Buch. auff zwey Ding muſtu ſehen im gebet: Erſtlich/ das das Bilde des Sathans in dir zerſtoͤret werde/ Vnglauben/ Hoffart/ Geitz/ Wolluſt/ Zorn/ ꝛc. Darnach/ daß das Bilde Gottes in dir moͤge auffgerichtet werden/ Glaube/ Liebe/ Hoffnung/ Demut/ Gedult/ Gottesfurcht.
Sihe das heilige gebet des Herrn das Vater vnſer an.
Daſſelbe gehet wider dich vnd fuͤr dich.
Sol Gottes Name allein geheiliget werden/ ſo mus dein Nahme vnd Hoffart vntergehen.
Sol Gottes Reich kommen/ ſo mus des Sathans Reich in dir zerſtoͤret werden.
Sol Gottes Wille geſchehen/ ſo mus dein Wille zu nichte werden.
Sihe/ das ſind zwey Theil eines nuͤtzlichen Betbuͤchleins/ welches noch Ordnung des Vater vnſres die himliſchen ewigen guͤter vnd gaben/ ſo in demſelben gebet des HErrn begriffen/ von Gott lehret ſuchen vnd erbitten.
Denn im Vater vnſer ſind alle Seelen vnd Leibes Schaͤtze vnd Guter als in einer Summa verfaſſet/ ſo wir zeitlich vnd ewig beduͤrffẽ/ darumb wird auch Gott der Herr vnſer lieber Vater willig ſeyn vns zu geben/ was vns ſein lieber Sohn hat befohlen von jhm zu bitten.
Daruon zur andern zeit an ſeinem Ort.
Dreyerley vnart der geiſtlichen Hoffart
Artzneywi der geiſtlichehoffart
Rom. 11.
Ohne Gebet koͤmpt keine recht ſchaffene gedeiliche Gabe in vnſer Hertz.
Im Vater vnſer zeitliche vnd ewige Guͤter begriffen.
Summa DEO ſoli gloria, laus & honor.
Errata des Erſten Buchs.
Vorrede Im.
18 liß Prob. fol. 5 l. 5 pro frucht liß furcht/ 10 l. 1 pro viel liß fiel.
14. l. 2 poſt ward/ adde er/ 30 l. 5 pro ſie liß ſihe/ 40 l. 7 pro gal. liß Gal. Item l. 10. liß Galat.
51 l. 19 Poſt er adde jhn/ f. 86 adde das X. Capittel.
103 l. 15 liß Menſchen/ 121 l. 9 poſt vnd adde er.
141 l. 3 pro zeiget liß zihet/ 151 l. 1 poſt vnd adde iſt/ 289 l. 4 liß manigfeltigen/ 295 l. 21 pro die liß der/ 296 l. 5 pro ſein liß ſey.
328 l. 2 liß 1. Cor. 16.
