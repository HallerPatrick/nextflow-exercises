Johannis Micraelij Ander Theil Deß Dritten Buches Vom Alten Saͤchſiſchen Pommer Land/ Darin vermeldet wird/ Was ſich von Bogiſzlao X. an biſz auff den Todt Bogißlai XIII. da gleichſam daß Alte Pommerland mit den Alten Fuͤrſten abgegangen iſt/ zugetragen habe.
Gedruckt zu Alten Stetin / Bey vnd in Vorlegung Georg Rheten/ Anno M. DC. XXXIX.
Denen Edlen/ Wol Ehrenveſten/ Groß Achtbahrn/ Hoch- vnd Wolgelahrten/ auch Hoch- vnd Wolweiſen Herꝛen/ Buͤrgermeiſteren/ Syndicis, Caͤmmerern vnd Rahtsverwandten/ der beyden vornehmen Hinter Pommeriſchen reſpectivè Hanſee Staͤdte Stolpa Vnd Treptow an der Rega/ Meinen großguͤnſtigen/ hochgeehrten Herꝛen vnd Goͤnnern.
EDle/ Wol Ehrenfeſte/ Groß Achtbahre/ Hoch-vñ Wolgelarte/ Hoch vnd Wolweiſe/ großguͤnſtige vielgeehrte Herꝛen/ weil Jch in beſchreibung des Alten Pommerlandes biß auff die Zeit gekommen bin/ da Bogislaus der Groſſe dieſe Welt geſegnet/ vnd nach jhme das Land allgemach ſich zu der gereinigten Lehre des Evangelij gewendet/ alſo das man es hinfort wol das Evangeliſche Pommerland nennen moͤchte/ als hab Jch mich nicht verdrieſſen laſſen/ die einmahl angeſetzete Feder weiter zu fuͤhren/ vnd nach verfertigung der alten Hiſtorien dieſes Theil des alten Pommerlandes/ darin gemeldet wird/ was dem Lande/ ſeither es der Augsburgiſchen Religion beygepflichtet/ biß auff den Abgang der alten Pommeriſchen Herꝛen/ auffgeſtoſſen/ E. E. W. vnd G. zu vberreichen vnd zu conſecriren/ nicht zweifelende/ es werde bey E. E. W. vnd G. dieſe meine Hiſtoriſche Arbeit dermaſſen angeſehen werden/ das Jch dabey jhre wolgeneigenheit vnd guͤnſtige Affection zu verſpuͤren habe.
Es wird zweiffels ohne E. E. W. vnd G. nicht vnangenehm ſein/ das Jch in dieſer meiner Arbeit dargethan habe/ wie in dieſem Lande/ da jhre wollerbawete Staͤdte gelegen ſein/ die Tapffreſte Helden der Teutſchen Nation vormahls gewohnet haben.
Vnd ob wol etliche an ſolcher Relation einen zweiffel faſſen moͤchten/ ſo iſt ſie doch mit ſolchen Hiſtoriſchen vnd Geographiſchen Gruͤnden beleget/ daran ein Liebhaber der Antiquitaͤten woll kan begnuͤget ſein.
Das moͤchte wol einem einen wiedrigen Gedancken machen/ wann in dieſem Lande zuvorn Teutſche Voͤlcker gewohnet/ wie dann ein ſolch gantz Land ſeine erſte Mutterſprache hette verlieren koͤnnen.
Aber wenn dieſes nicht in anderen Laͤndern auch geſchehen were/ auch noch heutiges Tages nicht geſchehe/ ſo moͤchte ſolcher Einwurff etwas gelten.
Jſt nicht das Koͤnigreich Boͤhmen gleichſam cortotius Germaniæ?
Noch hat die Sarmatiſche Sprache ſich daſelbſt ſo feſte gegruͤndet/ das ſie annoch vernacula iſt.
Ein ebenmeſſiges koͤnte faſt in allen Laͤndern der gantzen Welt erwieſen werden.
Wie es aber mit vnſerem Lande/ bey veraͤnderung der Sprache/ daher gegangen/ iſt leicht abzunehmen/ wenn man nur den Zuſtand des alten Teutſchlandes bedencket.
Tacitus ſchreibet:
Nullas Germanorum urbes habitari, ſatis notum eſt: ne pati quidem inter ſe junctas ſedes:
Colunt diſcreti ac diverſi, ut fons, ut campus, nemus placuit.
Vicos locant non in noſtrum morem, connexis & cohærentibus ædificiis.
Suam quiſq́; domum ſpacio circumdat, ſive adverſus caſus ignis remedium, ſive inſcitia ædificandi.
Ne cæmentorum quidem apud illos aut tegularum uſus.
Materia ad omnia utuntur informi & extra ſpeciemaut delectationem.
Darauß iſt abzunehmen/ das die alten Teutſchen keine bemawrete Staͤdte gehabt/ weil ſie nicht einmahl den gebrauch des Kalckes vnd des Leimens zun Ziegeln gewuſt haben.
Welches gleichwol nicht alſo zu verſtehen/ als wenn gar keine Leute in Communen vnd Gemeinen bey einander gewohnet hetten.
Dann es ſaget ja Cæſar außdruͤcklich lib. 4. vnd 6. das ſie oppida gehabt/ dahin ſie zu Kriegeszeiten das Vieh auffm Felde zuſammen getrieben/ oder ſo ſie den Ort wieder den Feind nicht halten koͤnten/ jhre Weib vnd Kind/ vnd alle das jhrige/ in die Waͤlder verborgen haben.
Vnd Ptolomæus rechnet wol xc. oppida auff diſſeyt des Reines/ biß an die Weiſſel.
Dieſe Oppida, wie geſagt/ ſind nicht bemawret/ ſondern offene Hagen geweſen/ doch mit Graben vnd Pfaͤlen in etwas verwahret.
Derowegen wir auch nirgends leſen/ das die Roͤmer fuͤr einiger Veſtung oder Stadt ſich haben duͤrffen auffhalten/ ſolche zu gewinnen/ da ſie zwiſchen dem Reine vnd der Elbe lange Zeit Kriege in Teutſchland fuͤhreten.
Die Gemeinen aber/ ſo ſich in den Hagen (dann ſo nenneten ſie jhre Oppida) zuſammen hielten/ ſind offtmahlen ſehr groß geweſen/ vnd haben etliche Tauſend Mann herauß geben koͤnnen.
Wann ſie dann nun einen Zug auſſer Landes vorhetten/ ſo zuͤndeten ſie/ wie die Helvetii zun Zeiten Cæſaris gethan haben/ jhre Hagen vnd die Gebaͤwde drinnen an/ vnd ſucheten beſſere Wohnung/ da ſie ſich mit Weib vnd Kind niederlieſſen.
Gleichwol haben offtmahlen die Orter vnd Plaͤtze/ da ſie vorhin gewohnet/ jhre vorige Nahmen behalten/ vnd ſind/ wenn ſie an Flieſſenden Waſſern vnd ſonſt wol gelegen geweſen/ von anderen/ die dazu kamen/ wieder Heuſer daſelbſt gebawet worden.
Der Teutſchen Haͤuſer aber/ ſagt Tacitus/ haben nicht/ wie jetzund in den Staͤdten zuſehen/ in einer Reige an einander geſtanden/ ſind auch nicht durch eine Wand an einander gebunden geweſen/ ſondern/ wie man es alſo noch auff dem Lande ſiehet/ ein jeder Haußwirt hat ſein Hauß mit ſeinem Hofe vnd Raum rund vmbgeben gehabt/ vnd daſſelbe entweder vmb Fewresſchaden zu verhuͤten/ oder das ſie nicht beſſer zu bawen gewuſt/ oder auch wol/ das ſie jhre Vieh/ vnd was ſie ſonſt hetten/ deſto beſſer aecommodiren moͤchten.
Wann dann nun/ wie geſagt/ ein gemeiner Heerzugk vorgieng/ fo lieſſen ſie jhre Stadt oder Hagen in Gottes gewalt ſtehen/ zogen mit Weib/ Kind/ Vieh vnd allen lebendigen Seelen fort/ wohin jhnen das Gluͤck den Weg zeigete.
Vnd weil/ wie Jch in dem erſten Buche außgefuͤhret/ die gantze Teutſche Nation vielfaͤltig auffgeboten iſt/ ſich wieder die Roͤmer/ ſo ſich nach eroberung des Reinſtromes auch an die Elbe macheten/ zuſanillien zu halten/ vnd ſie in jhren eigenen Laͤnderen heimbzuſuchen/ als ſind vnſere alte tapffere Suevier/ Gothen/ Wandalier/ Rugianer vnd andere Vor- vnd Hinter Pommeriſche Voͤlcker/ ja auch die in Polen wohnende Lygier vnd Burgundier auffgeweſen/ haben ſich mit den andern Teuiſchen zuſamen gethan/ vnd weil es jhnen gegluͤcket/ das ſie die Roͤmer maͤnnlich vom Rein wegbrachten/ iſt in jhnen die Luſt groͤſſer geworden/ auch die Frantzoͤſiſche/ Welſche vnd Spaniſche Weine zu koſten/ ſind mit vnterſchiedlichen Hauffen vortgegaugen/ haben mit genommen/ wer mit gewolt/ vnd die thaten verrichtet/ welche keine Hiſtorici genugſam beſchreiben koͤnnen.
Es hat nur den tapfferen Leuten an Hiſtoricis gemangelt/ vnd was nicht Jhre eigene Feinde beſchrieben/ das weiß man nicht.
Gleichwol haben ſie bey ſolchen jhren Feinden das groͤſſeſte Lob der Tapfferkeit/ auch vieler anderen Tugenden/ die billig allen jhren Nachkommen in die Augen leuchten.
Es hat aber von Anbeginn die Sarmatiſche Nation ſich nachbawrlich an die Teutſche/ Nord- vnd Oſtenwerts/ gehalten/ auch bißweilen groſſe Kriege mit denfelben gefuͤhret/ vnd weil es in die Natur gepflanhet iſt/ lieber in dem Lande zu wohnen/ das milder von der Lufft iſt/ als in rauhen oͤrtern/ als hat beſagte Nation/ vnd nahmentlich die Heneti oder Venedi/ diewir ſonſt Wenden heiſſen/ vnd gar andere/ als vnſere Wandali ſeyn/ gemercket/ das das Land an vnd vber der Weiſſel ſehr erlehr et were/ ſind derowegen mit hauffen herein gekommen/ vnd nicht allein an der Weyſſel/ ſondern auch an der Oder/ Elbe vnd Muldaw in Teutſchland maͤchtig geworden Nichtes deſto weniger iſt vielen Ortern/ vnd faſt allen flieſſenden Waſſern jhre voriger Teutſcher Nahme verblieben/ ja auch die newe Einkoͤmlinge haben zwar newe Sitten mit herein gebracht/ aber auch viele von der alten Teutſchen Manier angenommen.
Tacitus ſagt: Reges ex nobilitate, duces ex virtute ſumunt:
Nec regibus infinita aut libera poteſtas, & duces exemplo potius, quam imperio, ſi promti, ſiconſpicui, ſi ante aciem agant, admiratione præſunt.
Cæterum neq́; advertere, neq́; verberare quidem, niſi ſacerdotibus permiſſum, non quaſi in pænam, nec ducis juſſu, ſed velut Deo imperante.
Der Hoheprieſter bey den Wender/ in Ruͤgen vnd ſonſten/ hat auch faſt mehr gewalt gehabt/ denn der Koͤnig.
Denn der Koͤnig hat nur auff den Krieg gewartet/ vnd hat Niemand muͤſſen zum todte verurtheilen/ ſondern/ ſo ſich einer verſchuldet/ hat der Hoheprieſter das Vrtheil geſprochen/ vnd iſt fuͤr jhm hergegangen/ wenn er ſolte hingerichtet werden/ dz es ein anſehen hette/ als wenn daß Gerichte nicht auß Menſchen/ ſondern auß Gottes erkendnuß geſchehe.
Die Wendiſche Nation bey vns/ ob ſie zwar keinen Koͤnig hette/ ſo hielt ſie ſich doch an die Fuͤrſten/ ſo den Pommeriſchen Greiff fuͤhreten/ vnd war denen vnterthan.
Kam es aber zum Kriege/ ſo war derſelbe der Anfuͤhrer/ der den Krieg zum beſten verſtand/ lieſſen ſich aber von demſelben nicht anders/ als mit guͤte commandieren.
Tacitus ſaget:
Quod præcipuum fortitudinis incitamentum eſt, non caſus, nec fortuita conglobatio turmam aut cuneum facit, ſed familiæ & propinquitates.
Solches iſt in dieſem Lande auch/ da es noch alles Wendiſch war/ im Gebrauch geweſen/ das in der Folge/ wie ſie es heiſſen/ dieſelbe/ ſo eine jedere Stadt oder ein jedes Geſchlecht von der Ritterſchafft/ wieder den Feind geſand/ ſich zuſamen gehalten/ vnd damit koͤnten ſie auch beſſer beſtehen/ wann die/ ſo ſich kenneten/ vnd mit einander befreundet waren/ beiſamen ſtritten.
Tacitus ſagt: Proprium gentis, equorum quoq́; præſagia ac monitus experiri.
Publicè aluntur, iisdem nemoribus ac lucis, candidi & nullo mortali opere contacti.
Man leſe vnſere Pommeriſche Chronica/ da werden wir ſehen/ wie die Pommeriſche Wenden vor jhrer bekehrung zum Chriſtenthumb in Ruͤgen vnd zu Stetin auch jhre Pferde jhren vermeineten Goͤttern zun Ehren gehalten/ vnd durch ſie/ was jhnen fuͤr Gluͤck oder Vngluͤck wiederfahren ſolte/ erkennet.
Tacitus ſaget: De minoribus rebus principes conſultant, de majoribus omnes, ita tamen, ut ea quoq́;, quorum penes plebem arbitrium eſt, apud principes pertractentur.
Man ſehe/ wie es in Pommeriſchen Landtagen von alters/ auch ehe das Sachſenrecht herein gekommen/ gehalten worden/ ſo iſts freilich war/ das nichtes wichtiges von den Fuͤrſten ohne der Landſtaͤnde Rath geſchloſſen iſt/ vnd das dagegen nichtes von den Landſtaͤnden beliebet wird/ davon die Fuͤrſten nicht ſolten gewuſt haben.
Tacitus ſaget:
Nec dierum numerum, ut nos ſed noctium computant:
Dannenher wuͤnſchen wir annoch einem nicht viele tauſent guter Tage/ ſondern ſo viele guter Nachte.
Tacitus ſaget: Illud ex libertate vitium, quod non ſimul, nec juſſi, conveniunt, ſed & alter & tertiusdies contatione coeuntium abſumitur.
Ehe auch wir zu rechten deliberationen in Landtaͤgen zuſam̃en gekommen/ ſind offtmahln etliche Tage hingefloſſen.
Conſidunt armati: omnes audiuntur, autoritate ſuadendi magis, quàm jubendi poteſtate.
Bey vnſeren Landtaͤgen darff ja auch nicht der Degen abgeleget werden/ vnd wer etwas vorbringen wil/ deme iſt es nicht verwehret.
Licet apud concilium accuſare quoq́;, & diſcrimen capitis intendere.
Die groͤſſeſte Mißhandelungen ſind auch offtmahln in vnſeren Landtagen zu ſtraffen vorgetragen.
Proditores ac transfugas arboribus ſuſpendunt, ignavos ac imbelles & corpore infames cæno ac palude, injecta inſuper crate, mergunt: adulteram acciſis crinibus nudatam coram propinquis expellit domo maritus.
Vnd der Galgen ſtehet ja annoch wieder die Landverbrecher/ vnd daß Waſſer mus noch die vngenante Schandlaſter beſtraffen/ vnd an den Prangern werden noch hin vnd her abgeſchnittene Haare geſehen.
Wie auch in verfloſſenen Jahren die loſe Perſonen in Koͤrben vber ein Waſſer an den Stadtgraben hangende geſetzet/ vnd ſich wegen der Steine/ Kathes/ vnd Miſtes/ ſo von dem gemeinen Poͤfel auff ſie heuffig geworffen ward/ mit einem ſtumpffen Meſſer/ ſo am Korbe hieng/ loß ſchneiden/ vnd alſo ins Waſſer fallen muͤſten/ da jhnen doch wieder außgeholffen ward/ kan Jch noch gedencken.
Sera Juvenum Venus, eoq́; inexhauſta pubertas: nec virgines feſtinantus: Eadem juventa, ſimilis proceritas: pares validiq́; miſcentur, acrobora parentum liberi referunt, ſaget Tacitus von den Teutſchen.
Vnd die Wenden dieſes Landes haben auch keine Jungfraw/ Jch geſchweige einen Geſellen/ fuͤr xx. Jahren außgegeben/ vnd ſolche Gewohnheit hat noch biß an vnſerer Vaͤter gedencken gedauret/ iſt auch noch nicht gantz abgeſchaffet.
Argentũ & aurum propitii, an irati Dii negaverint dubito: quanquam proximi ob uſum commerciorum illud in pretio habent.
Interiores ſimplicius & antiquius permutatione mercium utuntur.
Die Wenden haben auch keine Muͤntze gehabt/ ſondern Wahre vmb Wahre gegeben:
Was ſie aber an Golde vnd Silber im Kriege erworben oder geraubet/ haben ſie jhren Abgoͤttern oder den Weibern zum geſchmuͤcke gegeben.
Funerum nulla ambitio: ſepulcrum cespes erigit: monumentorum arduum & operoſum honorem, ut gravem defunctis, aſpernantur.
Lamenta ac lacrimas citò, dolorem & triſtitiam tardè ponunt.
Die Wenden in Pommerlande haben ſolche alte Teutſche Weiſe beybehalten.
Sie nahmen zum Begraͤbnuß drey ſehr groſſe vngehewre Steine/ ſetzten ſie aneinander/ halb in die Erde/ vier oder fuͤnff Schueh davon gegen vber ſetzeten ſie auch ſolche drey Steine/ vnd auff jeglichem Ende auch einen/ vber ſolche acht Steine legeten ſie drey andere noch groͤſſere Steine/ damit war der Todte bedecket.
Solche Graͤber findet man annoch im Lande/ vnnd theils vber xij. Schueh lang/ doch das jhrer etliche zerriſſen ſeyn.
Vber jhre Todten haben ſie die Thraͤnen ſo moderieret/ das ſie alle Freundſchafft erſtlich beym Begraͤbnuß/ hernach vber xxx. Tage/ abermahl auff den Hunderſten Tag/ vñ endlich auff den Jahrtag darzugeladen/ ein herꝛlich Mahl gehalten/ geſoffen/ geſpielet vnd die Todtenwache zum froͤlichſten verrichtet:
Auch ſetzeten ſie dem Todten Eſſen vnd Trincken ins Grab.
Vnd ich weiß/ das noch vor wenig Jahren verſtopfte Glaͤſer mit ſchoͤnem Bier (welches Tacitus Potui humorem ex ordeo aut frumento, in qvandam ſimilitudinem vini corruptum, Plinius vnd Florus Celiam oder Ceriam aus Hiſpaniſcher/ Zythum auß Aethiopiſcher/ Cereviſiam auß der Galliſchen Sprache/ Atheneus auß Thraciſcher Sprache βϱύτον vnd Vinum hordeaceum nennet) gefuͤllet/ aus der Erde/ da man ſie vor vielen Jahren den Todten zu guth hinein geſetzet/ gegraben ſein/ vnd ſolch ein Glaß iſt Mir einmahl in D. Chriſtophori Albini Medici Stetinenſis Hauſe gezeiget/ welches zum Gedaͤchtnuß auffgehaben war.
Tacitus ſaget:
Dotem non uxor marito, ſed uxori maritus offert.
Vnd wenn die Pommeriſche Wenden geheurathet/ ſo hat jhnen auch das Weib keinen Brautſchatz gebracht/ ſondern er hat jhnen Geſchenck geben muͤſſen/ vnd wol von den Eltern gleichſahm kaͤuffen muͤſſen.
Convictibus & hoſpitiis non alia gens effuſius indulget.
Quemcunq́; mortalium arcere tecto nefas habetur, vnd wie die Wort mehr heißen.
So ſagt auch Helmoldus, das kein Volck lieber geherberget/ als die Wenden/ vnd brauchet von jhnen faſt ſolche Wort/ als Tacitus von den Teutſchen.
Veſte diſtinguuntur non fluitante, ſicut Sarmatæ & Parthi, ſed ſtrictâ & ſingulos artus exprimente.
Dieſes einige were genug zu beweiſen/ das die Pommeriſche Wenden ſich wol in die Teutſche weiſe geſchicket haben.
Denn ſie haben nicht die Sarmatiſche Polniſche Talar Roͤcke beybehalten/ ſondern ſolche Kleider zugeleget/ die jhnen auff dem leibe/ wie den Teutſchen kurtz angelegen.
Vnd dannenher ſind ſie auch von den andern Wenden durch einen eigenen Nahmen vnterſcheiden/ das man ſie Caſſuben von jhren gefaltenen Roͤcken geheiſſen hat.
Das vbrige im Tacito vnd anderen Scribenten mag einer ſelbſt leſen/ vnd mit den Sitten vnd Gebraͤuchen gegen einander halten/ die bey den Wenden in Pommerlande uͤberig geblieben ſein/ vnd annoch zum theil bey vns im ſchwange gehen.
Vnterdeß wollen E. E. W. vnd G. dieſes/ was ſich im alten Saͤchſiſchen Pommerlande nach Lutherireformation zugetragen/ vnd von mir/ nach meinen vermoͤgen/ adres apud noſtros majores geſtas ab interitu vindicandas, zuſamen getragen iſt/ großguͤnſtiglich auffnehmen/ vnd weil Jch weiß/ das zur Stolpa vnd Treptow an der Rega die Evangeliſche Lehre ſich ſehr zeitig vñ zum aller erſten dieſes Ortes herfuͤr gethan/ vnd vielen Evangeliſchen Kirchen nicht allein in dieſem/ ſondern auch andern Laͤndern/ die Fackel der reinen Warheit durch D. Bugenhagium/ Ehriſtian Kettelhut/ Petrum Swaven/ Johan Kyrich/ Andream Knopken/ vnd andere/ vorgeleuchtet/ als trage Jch keinen zweifel/ E. E. W. vnd G. werden dieſe meine Arbeit/ ſo ſolche Zeiten mit beruͤhret/ deſto geneigter auff vnd annehmen/ vnd wie ſie vorhin das Lob haben/ das ſie in jhren Gemeinen zu jederzeit an gelarten Leuten luſt gehabt/ vnd viel jhrer Kinder zu gelarten Leuten erzogen/ vnd darzu wollbeſtalte Schulen angerichtet/ darauß ſolche Maͤnner kommen/ ſo nicht allein dem Vaterlande/ ſondern auch frembden gedienet/ vnd daruͤber ſonder bahres Lob vberkommen haben/ alſo werden ſie auch jhre affection gegen dieſe Hiſtoriſche Arbeit/ ſo Jch einzig vnd allein auff die Warheit der Geſchichte/ vnd auff das ornament vnſeres lieben/ doch nunmehr faſt agoniſirenden Vaterlandes gerichtet/ blicken laſſen/ vnd mir mit beharꝛlichem Favor ſtets zugethan verbleiben/ wie Jch hinwiederumb GOtt vmb gluͤcklichen Wollſtand jhrer eigen Perſon vnd jhrer gantzen Gemeine vnauffhoͤrlich anzuruffen erboͤtig bin.
E. E. W. vnd G. Dienſtgefliſſener M.
JOHANNES MICRÆLIUS Rector Scholæ Senatoriæ Stetinenſis.
Johannis Micrælij Das ander Theil des dritten Buches Vom Alten Saͤchſiſchen Pommerland.
SO balde Bogislai X. Soͤhne Georgius vnd Barnimb an die Regierung traten/ die doch Georgio als dem Eltern mehrentheils auff dem Halſe lage/ weheten jhnen gleich im Antritte viele ſawre Winde entgegen.
Die Staͤdte wolten ſich mit auffſetzung der newen Zoͤlle zu Wolgaſt beſchweret befinden/ vnd haben darumb der Huldigung ſich eine Zeitlang geweigert:
Vnruhige Geiſter ſchlichen nebeſt den reinen Lehrern des Evangelij ein/ vnd vnter jhnen macheten D. Amandus vnd andere mit der Bildſtuͤrmerey eine Meuterey nach der andern.
Die Leute hiengen theils an den Muͤnchen/ theils an den Lutheriſchen Predigern/ vnd ritten alſo auff zweyen haufen:
Endlich haͤufete der Churfuͤrſt die vorige Streitigkeiten mit deme/ daß er den Brautſchatz/ den Fraͤwlein Margareta/ Hertzog Bogiſlai erſte Gemahlin/ aus der Marck mitbekommen hette/ weil ſie ohne Erben geſtorben war/ wieder forderte.
1. Bogislai X. Soͤhne Georgius vnd Barnimus bekommen bey angehender Regierung viele zuthun:
Daraus ſie ſich doch beſcheidentlich wickeln.
A. C. 1523.
Jn dieſen Beſchwerligkeiten fuhren die Jungen Hertzogen ſo geſcheide/ das ſie den Staͤdten erlaſſung des halben Zolles zu Wollgaſt willigeten.
Weßwegen dann auch Stargard vnd andere Staͤdte die Huldigung jhnen alsfort gethan haben.
Stettin aber vnd Strallſund/ die hiemit nicht wolten zu frieden ſein/ warden mit der Guͤte vnd Gelindigkeit zu ebenmeſſigem Gehorſam gezogen.
Ferner ſchicketen ſich die Fuͤrſten wegen der Religion in die Zeit/ vnd weil jhnen die Warheit des Evangelij vnter die Augen leuchtete/ lieſſen ſie den Predigern das Wort Gottes zuverkuͤndigen Raum/ vnd ſchaffeten gleichwol D. Amandum vnd ſeine Spießgeſellen ab/ die mit den Bawren auff Muͤntzers Art ſonſt eine Vnruhe im Lande angerichtet hetten/ vnd lieſſen die Bilder wieder an jhren Ort ſetzen.
Ordneten dabeneben im Landtage zu Wollin im Jahr mdxxvj. wie es mit dem Muͤntzweſen/ vnd mit betroffenen Straſſen- Raͤubern ſolt gehalten werden.
A. C. 1526.
2.
Die Sache zwiſchen Marck vnd Pommern wird nach vielen Handlungen endlich durch die Hertzogen von Braunsſchweig zu Grimmen gaͤntzlich vnd aus dem grunde vertragen.
A. C. 1527.
Die Sache aber zwiſchen Marck vnd Pom̃ern/ ward erſtlich auffm Reichstag auffs newe im Jahr mdxxvij. zu Speyer/ dahin ſich Hertzog Georg mit ſeinem Sohn Philippo von vij. Jahren perſoͤhnlich verfuͤgete/ vorgenommen/ vnd zu einer Handlung nach Guͤterbock verleget.
Da denn nebenſt Hertzog Georg von Sachſen/ Heinrich von Mechelenburg/ vnd Heinrich von Braunſchweig/ als Vnterhandlern/ auch anſehnliche Bottſchafften Koͤniges Ferdinandi aus Boͤhmen/ vnd Sigiſmundi aus Polen/ wie auch der beyden Chu fuͤrſten zu Mayntz vnd Pfaltz erſchienen.
Aber weil kein Theil weichen wolteiſt alle Handlung vmbſonſt geweſen.
Folgendes Jahres ſind abermahlen zwo Tagfarten gegen Prage vnd Regensburg angeſetzet:
Daſelbſt giengen zwar groſſe Speeſen vnd Vnkoſten auff/ aber die Sache verblieb vnentſchieden.
Endlich haben Erich vnd Heinrich/ Hertzogen zu Braunſchweig/ den verworrenen Handel beyzulegen ſich vnterwunden/ vnd inſonderheit hat Hertzog Heinrich nach vieler hin vnd wieder ſchickung an beyde Parten die beyde Pommeriſche Hertzogen Gebruͤdere/ gegen Gartz verbeten/ vnd daſelbſt von leidlichen Mitteln geredet/ vnd es dahin bearbeitet/ daß ſich Hertzog Georg im Jahr mdxxix. mit jhme nach Grimmen in die Marck begab.
Daſelbſt fand er in Perſohn fuͤr ſich Churfuͤrſt Joachimum mit ſeinen beyden Soͤhnen vnd ſaͤmptlichem Frawenzimmer/ wie auch Hertzog Albrechten aus Mechelenburg/ vnd ward nun endlich die gantze Sache aus dem Fundament gehoben/ daß der Marggrafe vnd ſeine Erben ſich der Gnade/ dadurch etwa bey Roͤm. Kaͤyſ. vnd Koͤnigen ſie das Hertzogthumb Pommern zu Lehen erlanget/ begeben/ in keinem wege den Hertzogen von Pommern an empfahung jhrer Lehen von Kaͤyſ. May. oder an jhrer gewoͤhnlichen Seſſion im Reichs Rath/ doch vorbehalten/ das die Hertzogen von Pommern vber keinem regierenden Marggraffen ſitzen ſolten/ verhinderlich ſein/ gleichwol aber/ wenn jhre Kaͤyſ. May. dem Hertzogen von Pommern die Lehen vnd Regalien verleyhen wurde/ zugleich ohne krenckung einiger Gerechtigkeit vnd ſchwechung geg bener Privilegien in Perſon/ oder durch ſeine Legaten/ zum Zeichen der geſambten Hand an Pommern/ mit an die Fahnen greiffen/ vnd die geſambte Hand empfahen/ auch hinfort des Pommerſchen Tituls gebrauchen/ vnd wenn die Vnterthanen in Pommern jhren Landes- Fuͤrſten die Huldigung thun wuͤrden/ ſeine Legaten dabey haben ſolte/ auff das jhnen die Staͤnde des Pommerlandes mit angelobeten/ das ſie den Marggraffen nach abgange des Maͤnlichen Stammes der Hertzogen in Pommern fuͤr jhren Herꝛn wolten annehmen.
Jmgleichen iſt auch dieſes abgeredet/ vnd vertragen/ das Pommern wegen des Heurahtsgeldes Fraw Margaretæ/ Bogiſlai X. erſten Gemahlin/ ſo ohne Erben verfallen war/ funfftzig tauſend Guͤlden/ ſo die Staͤdte auffbrachten/ herauß geben/ vnd Hertzog Georg/ deme ſeine erſte Gemaͤhlin Amalia aus der Pfaltz fuͤr vier Jahren geſtorben war/ Fraͤwlein Margaretam mit xx. tauſend Guͤlden Ehegeldt heurahten/ vnd alſo alle enthaltende Jrrungen gaͤntzlich auffgehoben/ vnd ewiger Frieden vnd Freundſchafft zwiſchen beyden Theilen ſein vnd bleiben ſolte.
A. C. 1528.
A. C. 1529.
Als dieſer Vertrag von beyden ſeiten mit einem Eydſchwur beſtetiget ward/ ſol dem Churfuͤrſten ein Saphir aus dem Cleinod/ ſo er am Halſe trug/ geſprungen/ vnd Hertzog Georgen fuͤr die Fuͤſſe gefallen ſein/ welches der Churfuͤrſt fuͤr ein gut Gluͤcke/ vnd das er eines groſſen Feindes entlediget were/ gedeutet hat.
Der Pommeriſchen Landſchafft iſt es zwar/ als ſie auff außgeſchriebenem Landtage verſtanden/ wie endlich jhre Herre mit dem Marggraffen vertragen were/ anfaͤnglich etwas befrembd vorgekommen/ das den Erbhuldigungen die Marggrafen/ welches bißhero vngewoͤhnlich geweſen were/ beywohnen ſolten/ vnd haben deßwegen Grimnitz/ da der Schluß gemacht war/ Graͤmnitz genant.
Den- noch den lieben Frieden zuerjagen/ haben ſie den Vertrag einhellig vnterſchrieben/ wie er auch von Kaͤyſerl. Mayt. hernach iſt beſtetiget worden.
Ehe dieſer endlicher Friede mit dem Marggraffen von Brandenburg getroffen ward/ hat Hertzog Georg Koͤnig Sigismund aus Polen/ ſeinen Mutter- Bruder/ da er zu Dantzig/ den daſelbſt zwiſchen dem Rath vnd der Gemeine entſtandenen Zanck vñ Auffruhr zuſtillen/ ſich auffhielt/ in der Perſon mit ccc. Pferden beſucht/ wegen der beyden Haͤuſer Buͤtow vnd Lawenburg/ ſo die Polen jmmerdar wieder abforderen wolten/ einen gewiſſen Schlus zufordern/ vnd wegen ſeiner Fraw Mutter Brautſchatz/ der wegen dieſer Haͤuſer bißhero vorenthalten blieben/ anregung zuthun/ vnd endliche Vergleichung zumachen/ welche dann auch dermaſſen getroffen iſt/ daß die Hertzogen zu Pommern von jhrer Fraw Mutter außſtehendem Ehegeldt xiv. tauſend Vngeriſche Guͤlgen nachlieſſen/ vnd der Koͤnig jhnen dagegen beyde vorgeſagte Empter/ wie die Hertzogen von Pom̃ern dieſelbe bißhero beſeſſen/ erblich vnd vnwiderruflich gantz vbergab/ jedoch das allewege bey kroͤnung eines newen Koͤniges die regierende Hertzogen beyde Empter durch eine anſehnliche Bottſchafft recognoſcieren/ vnd die Briefe daruͤber/ die jhnen ohne jehnige Entgeltnus frey aus der Koͤniglichen Cantzley allewege ſolten gefolget werden/ ernewern lieſſen.
Vber das ſolten die Hertzogen zu keiner Folge oder dienſtleiſtung/ noch ichtes anders gegen die Koͤnige von Polen verbunden ſeyn.
Den Vber Reſt vorgemelten Ehegeldes/ als xviij tauſend Vngeriſche Guͤlden/ hat der Koͤnig auff liederliche Termin zuerſtatten verſicheret/ deme auch alſo gute Folge geſchehen iſt.
3. Wegen Lawenburg vnd Buͤtom wird mit dem Koͤnige aus Polen ein gewiſſer Vertrag getroffen.
4. Hertzog Georg vnd Barnimb empfangen mit groſſer Solennitaͤt die Lehen vber Pommern von Kaͤyſer Carolo V. zu Augsſpurg.
Als nun alles auſſer den Pommeriſchen Grentzen im Frieden ſtand/ hette ſich faſt zwiſchen beyden Bruͤdern/ die bißher/ ſo lange ſich eine Furcht von auſſen mercken ließ/ in Bruͤderlichem Vertrawen geſtanden/ ein Vnwill wegen der Erbtheilung blicken laſſen/ auff welche Hertzog Barnimb hefftig drang/ Hertzog Georg aber ſolche einzugehen bedencken trug.
Mittlerweile daß daruͤber gehandelt ward/ reiſeten beyde Bruͤder im Jahr mdxxx. nach Augſpurg/ da eben die hochverpænete vnd bißher wolvertheidigte Augſpurgiſche Confeſſion vbergeben ward/ vnd empfiengen den xxvj.
Julij jhre Lehne vber alle Neun Pommeriſche Provinzien/ derer Wapen ſie auff den Platz fuͤhreten/ in der Perſon/ vnd haben bey ſolchem anſehnlichem Wercke vier der vornembſten Fuͤrſten/ als Marggraff Georg von Brandenburg/ Johan Friederich des Churfuͤrſten Sohn Hertzog zu Sachſen/ Philippus Landgraff zu Heſſen/ vnd Hertzog Georg zu Sachſen/ Kayſer Carolo V. den Kayſerlichen Mantel an ſeiten vnd hinten getragen.
Die weltliche Churfuͤrſten ſind in uͤblichem Churfuͤrſtlichem Habit mit dem bloſſen Schwert/ Reichs- Scepter/ vnd Apfel vorhergegangen.
Koͤnig Ferdinandus mit Koͤniglicher Kleidung vnd Kron angethan/ hat nebenſt den Geiſtlichen Churfuͤrſten gefolget/ vnd da ſich Kayſ. May. mit ſollch einem Ornat/ der auff ccctauſend Goldguͤlden geſchetzet ward/ auff einen erhabenen Thron auff dem offenen Marcket ſetzete/ hat erſtlich der Churfuͤrſt von Brandenburg vmb vergoͤrſtigung/ das er mit an die Fahne greiffen moͤchte/ gebeten/ hernach hat Marggraff Georg eine ſchrifftliche Proteſtation wider ſeinen Vetter den Churfuͤrſten vbergeben/ welche zwar angenommen/ aber mit einer Gegenproteſtation alsfort vom Churfuͤrſten beantwortet.
Folgends iſt durch etliche Pommeriſche dazu beſtellete das Tabulat/ darauff der Kaͤyſer in ſeiner Majeſtat ſaß/ vmbritten/ vnd ſind im Nahmen beyder Hertzogen von Pommern/ vier andere Fuͤrſten/ als Hertzog Heinrich der Juͤnger von Braunſchweig/ Heinrich vnd Albrecht Hertzogen von Mechelenburg/ vnd Ernſt Hertzog von Luͤnenburg/ Reuteriſch/ doch Fuͤrſtlich/ angethan/ zum Kaͤyſer hinauff getreten/ haben mit gewoͤhnlicher Solennitaͤt im niderknien ſich geſtellet/ vnd etliche Pom̃eriſche Raͤhte auch kniend hinten ſich ſtehend gehabt.
Hertzog Heinrich von Braunſchweig hat das Wort fuͤr die Pommeriſche Hertzogen mit lauter Stimme gethan/ vnd hat nach empfangener gewuͤnſcheter Antwort nebſt den anderen dz Kaͤyſerliche Tabulat vmbgeritten.
Endlich ſind im dritten Vmbrit die beyde Gebruͤder zu Pom̃ern mit einer wollgeputzeten Auffwartung ankom̃en/ vnd haben nach alter Gewonheit jhre beyde Pferde eine Fahne anffm Kopfe ſteckend gehebt.
Vor jhnen her iſt erſtlich die Blut- oder Kaͤyſer Fahne durch Antonius Nazmer den Mahrſchalck/ hernach ix.
Fahnen wegen der ix. Provinzien/ die die Fuͤrſten von Pommern auſſin Reich zur Lehen tragen/ von den vornembſten Pommeriſchen vom Adel gefuͤhret worden.
Wolffgang der Graff von Eberſtein fuͤhrete die Stetiniſche Fahne; Gottſchalck von Feltheim die Pommeriſche; Ludewich Hane die Caſſubiſche; Jochim Hane die Wendiſche; Wedekind Buggenhagen die Bahrtiſche; Matthes Burgk die Rugiſche; Georg Ruͤſtow die Wollgaſtiſche; Wolffgang von Wedel die Gutzkowſche.
Drauff ſind dickgemelte beyde Hertzogen kniend fuͤr Kaͤyſ. Mayt. Geſtuͤel erſchienen/ vnd hinter jhnen haben obgeſagte vier Hertzogen auch ſich kniend niedergelaſſen/ vnd hat abermahlen der von Braunſchweig vnterthaͤnigſt von Kaͤyſ. Mayt. geſucht/ kegenwertigen Hertzogen von Pommern jhre Laͤnder/ die auff ſie verſtammet weren/ zuverlehnen/ vnd ſie dabey zuerhalten/ vnd zuſchuͤtzen.
Nach abermahliger gewertiger Antwort/ die Kayſ. May. durch den Churfuͤrſten von Maynz ertheilete/ hat der Biſchoff von Coſtnitz vnd Hildesheim/ als Vice Cantzeler/ ein Evangelien Buch dem Kayſer auff den Schloß geleget/ vnd zur lincken ſeiten/ eben wie der Churfuͤrſt von Maynz als Erb- Cantzler zur rechten/ niederkniet.
Das Buch faſſete der Kayſer am obern theil/ beyde Hertzogen legeten zugleich die Finger vber die Wort des Evangelij/ vnd ſageten den gebraͤuchlichen Eyd dem Churfuͤrſten von Maynz beſcheidentlich nach.
Folgends warden die ſaͤmptliche Fahnen fuͤrgeſtellet/ vnd hat der Kaͤyſer vnd beyde Hertzogen/ vnd neben jhnen der Churfuͤrſt von Brandenburg an jedwedere Stange gegriffen.
Vnd ſind hernach die Fahnen vnters Volck geworffen/ vnd Preiß gegeben.
Weiters hat der Kayſer das bloſſe Schwerdt am Gefeſte vnd beyde Hertzogen an den Knopff gegriffen/ vnd ſind darauff beyde Hertzogen mit gebuͤhrlicher Reverentz auffgeſtanden/ vnd haben nebenſt den anderen auffgewartet/ biß das dem Ordensmeiſter aus Preuſſen Walthern von Cronberg die Verwaltung des Ordens/ weil Marggraff Albrecht denſelben Orden in ein weltlich Fuͤrſtenthumb verſetzet/ vnd an Polen verwendet hette/ verlehnet/ vnd etliche Perſonen zu Ritter geſchlagen/ vnd alle Ceremonien geendet ſein.
Auff dieſer Reyſe haben auch zugleich die Hertzogen das Bergwerck zum Jochimsthal beſehen/ wie ſolches Mattheſius in ſeinem Chronico von der Kaͤyſ. freyen Bergſtadt S. Jochimsthal bezeuget.
A. C. 1530.
26. Jul. Goldaſt. in Polit.
Imper. parte 6. Tr. 3. p. 361. G. Cæleſt.
T. 21 Hiſt. Camit. Aug. pag. 248.
Nach dieſem Gepraͤng hat Hertzog Georg nicht lange gelebet/ ſondern iſt im bluͤenden Alter kurtz nach ſeiner Widerkunfft in Pom̃ern im Jahr mdxxxj. zu Stettin geſtorben/ vnd wie es daßmahl eine Gewonheit war/ mit ſolchen Ceremonien zur Ruheſtaͤt gebracht/ das er in einen hoͤltzernen Sarck geleget/ vnd von acht Adelichen Perſonen getragen/ vnd jhme nicht mehr dann ein ſchwartz bedecktes Pferd nachgeleitet/ vnd zwelff brennende Liechter/ daran kleine Faͤhnlein mit Waffen gehefftet/ bey her getragenſind.
Jetzund iſt dieſe Pracht denen von Adel zu gering.
5. Hertzog Georg ſtirbt/ vnd ſein Bruder vnd Sohn Barnimus vnd Philippus theilen das Land/ vnd beſtellen die Kirchen Ordnung.
A. C. 1531.
Seine Gemahlin war ſchweres Leibes/ da er ſtarb/ vnd gebahr nach ſeinem Todte eine Tochter Georgiam/ die hernach einem Polniſchen Grafen von Schlochow iſt beygeleget worden.
Sein Sohn aber Philippus I. war noch am Heidelbergiſchen Hofe/ da jhn der Vater hette erziehen laſſen/ vñ ehe derſelbe anheimb kam/ fieng Hertzog Barnimb an eyfrige Haußſuchung wieder die Puſchrenter zuthun/ die in dieſen Landen ſehr eingewurtzelt wahren/ vnd hat nebenſt dem Biſchoff von Cam̃in durch Hans Borcken/ Hauptman auff Belgard/ Zabel vom Wolde/ Hauptman auff Newen Stettin/ vnd Jochim Nazemer/ Hauptman auff Draheim/ vber xxx. Ertzraͤuber in die Hafft gebracht/ Michel vnd David die Manteuffele/ vmb gleiches verbrechen/ enthaͤupten/ vnd jhnen jhren Sitz zu Poppelow/ daraus ſie die Straſſen vnſicher hielten/ in den grund geriſſen/ vnd jhre Vnterthanen in ſeine Pflicht nehmen laſſen.
A. C. 1532.
Darauff iſt folgendes Jahr/ da man ſchrieb mdxxxij. auff inſtaͤndiges anhalten Hertzog Barnimi die Theilung des Landes vorgenommen/ vnd ſolches durchs Loß auff viij. Jahr von einander geſetzet.
Da dann Barnimo das Land Stettin vnd Hinter- Pommern/ von der Oder biß an Polen/ vnd was in der Newmarck Pomriſch iſt; Philippo aber Wollgaſt vnd Vor Pommern/ vnd was von der Oder an die Vkermarck vnd an Mechelenburg ſtoſſet/ nebeſt der Jnſul Ruͤgen/ zugefallen iſt.
Nach außgang gemelter viij. Jahre haben ſich beyde Hertzogen wegen der Erbtheilung gantz geeiniget/ vnd das von einander geſetzte Land noch einmahl auffs Loß getragen/ da dann jedem Herren ſein Theil wiederumb zufiel/ vnd erblich verblieb/ vnd ward Philippo/ weil er in der vorigen Theilung verkuͤrtzet war/ vnd an den Roßdienſten/ Stewren/ Kloͤſtern vnd Jntraden der Empter/ vnd andern mehr/ Verſchmelerung empfand/ in etwas jhn zubefriedigen/ diſſeit der Oder die Compterey Wildenbruch/ Greifenhagen/ vñ was die Steinwehre/ Steinbecken vñ Trampen an Lehen haben/ zugeleget.
Mit dem andern iſt es im vorigen Stand geblieben.
Das Jus patronatus vber das Stifft Cam̃in/ die Probſtey zu Collberg/ Marien vnd St.
Otten Kirche zu Stettin/ die Compterey zum Wildenbruche/ die Vniverſitaͤt zum Greiffswalde/ die Zoͤlle Wollgaſt/ Gartz/ Greifenhagen vnd Pritter/ vnd das friſche Haff ſind ausgeſetzet/ vnd gemein geblieben:
Wie ſie dann auch die ſamende Hand/ auch alle andere Begnadungen aller dignitaͤten/ Titul vnd Wapen, ſich vorbehalten haben.
Wie aber dieſe beyde Herꝛn den Baͤbſtiſchen Wahn durch einen einhelligen Landtages Schluß zu Treptow an der Rega im Jahr mdxxxiv. abgeſchaffet/ folgendes Jahres eine allgemeine Viſitation der Kirchen/ Kloͤſter vnd Schulen durch D. Johannem Bugenhagen Pomeranum angeſtellet/ eine Kirchenordnung auffs Papier vnd in druck durch denſelben gebracht/ die nachmahls nach ſieben Jahren/ vnd abermahl im Jahr mdlxiij. vermehret/ vñ von newen auffgelegt iſt/ wie ſie auch/ als Biſchoff Eraſmus der antragenen auffſicht der gereinigten Kirchen ſich verwegerte/ vnd gemelte Viſitation vnd Kirchenordnung (der auch etliche von der Ritterſchafft/ vnd die vom Sunde/ vnd andere mehr wiederſprachen) ſich nicht gefallen ließ/ auff dem Synodo zu Stettin drey Superintendenten/ als Marcum Paulũ à Rhoda zu Stettin/ Joh. Knipſtro zu Wolgaſt/ vñ Jacobũ Hohenſee in Hinterpom̃ern zur Stolp verordnet/ vnd folgends/ als im Jahr mdxlj. dz Fuͤrſtl. Pædagogium zu Stettin geſtifftet/ eine Verenderung der erſten Treptowiſchen Kirchen Ordnung gemacht/ vñ die Hinter Pom̃erſche Kirchen hinter dem Chollenberge zu der Stetiniſchen Superintendentz/ in dem Greiffswaldiſchen Synodo anno mdlvj. geleget/ vnd Georg Venetum zum Stifftiſchen Superintendenten zu Colberg beſtellet/ ſolches alles iſt in dem Kirchen Chronico Crameri zuleſen:
Jn welchem auch zugleich befindlich/ was ſich mit M.
Petro Artopæo/ ſonſt Beckern genand/ zugetragen.
A. C. 1534.
A. C. 1535.
A. C. 1542.
A. C. 1563.
A. C. 1541.
A. C. 1556.
6. Docter Petri Artopæi Hiſtoria.
Dieſer war von Coͤßlin buͤrtig/ hette auch daſelbſten erſtlich gelehret/ war aber von den Pfaffen im anfang des Evangelij verjaget/ vnd als er zu Ruͤgenwalde eine zeitlang ſeiner Gaben gebraucht/ iſt er endlich zum Rectorat der Stadtſchulen in Stettin befodert.
Weil er nun ein gelahrter frommer Mann war/ der dreyen Hauptſprachen kundig/ wie er den M.
Paulum à Rhoda den Superintendẽten ſelbſt/ laut deſſen eigen Gezeugniß/ in der Hebreiſchen Sprache vnterrichtet:
Daun ſo lauten ſeine Wort in ſeiner Sententz von der Confeſſion Artopæi:
Ex animo optimè cupio doctiſſimo & modeſtiſſimo viro D. Artopæo, â quo ante annos XII. initia ac Elementa Hebrææ linguæ didici:
Als iſt er zum obriſten Paſtoren an S.
Marien Stiffts- Kirchen beruffen/ vnd hat mit Lehren/ Schreiben vñ Predigen wider das Jnterim vnd andere Sectieriſche Lehren gutes Lob erjaget.
Jch habe von allen ſeinen Buͤchern/ die er hat ausgehen laſſen/ nur drey zu leſen koͤnnen bekommen/ als einen Lateiniſchen Commentarium vber die Offenbahrung Johannis; Eine kurtze Poſtil vber die Evangelia/ vnd dann das Protomatyrium Habelis/ darin er von der rechten alten jmmerwehrenden Kirchen ſchoͤn diſcurrieret/ wie die von jhrem Cain/ ſo wol in dem Heidenthumb/ als in der Antichriſtiſchen Kirchen/ ſich Chriſto entgegen geſetzet:
Vnd habe darinnen des Mañes hohen Geiſt mit Luſt erkand.
Vnter deſſen iſt er durch ſchreiben mit Oſiandro/ da er noch zu Nuͤrnberg geweſen/ bekand geworden/ vnd als derſelbe in Preuſſen wegen der Lehr/ als wenn wir durch Gottes weſentliche Gerechtigkeit/ vnd nicht durch den Gehorſamb Chriſti im Glauben ſelig wurden/ verdaͤchtig geworden/ hat er nichts deſto weniger die Freundſchafft mit jhm fortgeſetzet/ auch jhn nebenſt andern nicht verdam̃en wollen/ ſondern fuͤrgegeben/ es ſey alleine Streit von Worten/ vnd nicht Vneinigkeit im grund der Sachen/ wie ſolches aus dem Vrtheil erhellet/ das die Wittenbergiſche Theologi/ von Oſiandri Lehr abgefaſſet.
Vnd in dieſer Meinung/ inſonderheit/ da er ſeine Lehre im Artikul von der Gerechtigkeit/ in außlegung der Epiſtel zun Roͤmern etwas vber den Verſtand des gemeinen Mannes erhub/ bekam er einen Beyfall von vielen Buͤrgern/ vñ namentlich/ von dem Fuͤrſtlichen Medico D. Curione.
Der Handel kam auff die Cantzel/ vnd die andere Prediger ſchalten auff Artopæum wegen des Oſiandriſmi:
Dieſer aber verantwortete ſich moͤgligſt/ biß das erſtlich nach getroffener Verſoͤhnung ein Stillſtand vnd Abſcheid de non altercando gemachet.
Hernach/ als das Fewr ſich ſo leicht nicht dempfete/ ließ Hertzog Barnimb jhn erſtlich zu einem Theologiſchen Colloquio fur ſeine Rhaͤte/ hernach fuͤr ſich ſelbſt/ zu Stettin im mdlv. Jahr fordern?
Darin hat ſich Artopæus ſo weit finden aſſen/ das er erſtlich eine Confeſſion ſeiner Lehr vbergab/ vnd als darin etliche Reden von den andern Theologen/ vnd inſonderheit von M. Paulo à Rhoda Superintendente fuͤr tadelhafft erkennet wurden/ mit jhnen einen Vergleich traff/ vnd ſich aller Newerung/ auch der Oſiandriſchen Lehre/ den Artikel der Rechtfertigung betreffend/ abſagete.
A. C. 1555.
Daruͤber iſt auch eine Formula alles deſſen/ was in den Pom̃eriſchen Kirchen von der Rechtfertigung des Menſchen ſol gelehret werden/ auffgerichtet/ vnd ſo wol von Artopæo/ als andern Theologen/ Andrea Mangerio von Orliens/ Paulo à Rhoda/ D. Jacobo Rungio/ Hermanno Riken/ Bernhardo Stroſchneidern/ Georgio Schermero/ Rectore zu Stargard/ Balthaſar Koͤlern/ Thoma Granowen/ Alexander Empeln/ Nicolao Roͤlen/ Antonio Rem̃elding vnterſchrieben.
Nichts deſto weniger iſt der Verdacht auff Artopæum/ wegen des Oſiandriſmi/ noch weiter erſeſſen/ vnd andere Prediger haben mit Vermahnung des Volckes ſich fuͤr die Oſiandriſten vorzuſehen/ dieſer mit ſeiner Entſchuldigung angehalten.
Drumb iſt er naher Belgard/ folgends gegen Newen Stettin/ vnd endlich nach Wollin/ da ſich der Landsfuͤrſte auffhielt/ erfordert/ der meinung/ durch ſolche abforderung/ den einbrechenden Jrꝛfal in Anſtand zubringen/ vnd jhn von der Cantzel abzufuͤhren.
Da er aber eine Zeitlang zu Wollin verharrete/ vnd jhme die Zeit daſelbſt zu lang fiel/ reiſete er ohne bewilligung wiederumb zu ruͤck nach Stettin/ ward aber daruͤber in ſeinem Hauſe arreſtiret.
Vnter deſſen kompt neben dem Bedencken/ dz zu Nuͤrnberg von Oſiandri Lehr geſtellet war/ die Vrtheil der Wittenbergiſchẽ von den Oſiandriſten an/ daß/ ſo Artopæus/ oder andere/ nicht wuͤrde auffhoͤren/ Oſiandri Lehr mit der anderen Lutheriſchen Kirchen Lehr zu concordiren vnd zuſam̃en zuvermengen/ das er ſolte vom Ampt geſetzet werden.
Denn es koͤnne ja die Lehre/ da man ſaget/ das Joſeph oder ein ander frommer Menſch/ wegen Gottes Einwohnung in jhme vnd ſeinen Tugenden/ fuͤr Gott gerecht ſey/ mit der Lehre nicht einſtim̃ig ſein/ daman nach der Schrifft bekennet/ dz Joſeph vnd alle from̃e Menſchen von wegen des verheiſchenen Mittlers/ aus Barmhertzigkeit/ durch den Glanben/ gerecht werden.
Derowegen ward ein Synodus aus beyden Regierungen zu Außgang des lv.
Jahres auff den Montag nach Luciæ verſchrieben/ vñ darinnen ließ ſich Artopæus abermahlen finden/ das er xxxiv. Artikel/ ſo jhm von der Rechtfertigung des Menſchen fuͤrgeleget wurden/ vnterſchrieb/ vñ in einer offentlichen Predigt ſich laut derſelben erklaͤrete.
Aber es iſt gleichwol zwiſchen jhm vnd den andern Predigern kein Friede gehalten.
Drumb iſt er endlich nebenſt D. Curione dimittiret/ vnd jhm auffgelegt/ das er gen Wittenberg reiſen/ vnd ſich daſelbſt mit den Theologen beſprechen ſolte.
Philippus Melanchthon ſchreibet drauff fuͤr jn/ vnd bittet/ dz er moͤge vom Fuͤrſten mit noͤtigem Vnterhalt verſehen werden.
Es wird auch darauff erhalteu/ dz er zu Coͤßlin in ſeiner Heimath ſich zu wohnen niederließ.
Daſelbſt aber iſt er abermahlen in verſtrickung im mdlxij. Jahr gerathen.
Dann da Bartholomæus Hiltebrand Paſtor daſelbſt/ in der Predigt/ am Kahrfreytage geſaget/ dz Oſiander mit ſeinen Oſiandriſten dz Blut Chriſti mit Fuͤſſen treten/ hat er darauff/ dz es etliche neben jhm ſtehende Leute gehoͤret/ geantwortet/ das iſt erlogen.
Welches der gemeine Mañ alſo verſtanden/ als weñ er dz Blut Chriſti geleſtert hette.
Folgendes Jahr aber iſt er in gemelter ſeiner Vaterſtad im lxxij. Jahr ſeines Alters verſtorben/ vnd laut des Epitaphij daſelbſt begraben.
A. C. 1562.
A. C. 1563.
29. Mart.
7. Philippus I. wird mit Churfuͤrſt Johannis Tochter Maria durch D. Lutherum vertrawet/ vud mit Barnimo ſeinem Vater Bruder wegen etlicher Streitigkeiten verglichen.
A. C. 1536.
Sonſten hat Hertzog Philippus im Jahr mdxxxvj. zu Torgaw ſich Churfuͤrſt Johannis von Sachſen Tochter Mariam beylegen/ vnd durch Doctor Lutherum vertrawen laſſen/ dabey etliche ſagen/ das in der Vertrawung bey verwechſelung der Ringe einer von den Trawringen dem Doctor vnverſehens entfallen ſey/ druͤber er ſich bewegt/ vnd geſprochen habe: Hoͤreſtu Teuffel/ es gehet dir nicht an: Folgends hat er die Brautleute mit ſolchen Worten angeredet/ darinn er gewuͤnſchet/ das ſie wachſen/ vnd ſich vermehren/ vnd jhre Same nicht auffhoͤren ſolte.
Etliche erzehlen es anders/ als wenn Doctor Lutherus/ als jhm der Hertzog nach der Vertrawung die Hand gebothen/ dieſelbige eine gute weile ſtille ſchweigend/ als ob er in tiefſen gedancken ſtuͤnde/ gehalten/ vnd endlich obangeregete Wort geredet habe/ vnd deuten das lange ſtille ſchweigen dahin/ das der Hertzog mit ſeinem Gemahl etliche Jahr vnbeerbet geblieben iſt.
Vnd weil Hertzog Barnim auch keine Soͤhne hette/ ließ es ſich anſehen/ als wenn das Pom̃erſche Fuͤrſtliche Haus auff ſolche weiſe verfallen wuͤrde; Aber ſolche lange weile iſt in einen gluͤcklichen Segen verwandelt/ vnd hat Hertzog Philippus nachmahlen vij.
Soͤhne/ vnd iij. Toͤchter mit ſeiner Gemahlin erzeuget/ davon doch zweene Soͤhne vnd eine Tochter vor dem Vater jung verfallen ſind.
8. Differentz zwiſchen Philippo vnd Barnimo wegen des Stifftes wird beygeleget/ vnd endlich wird Oß-
Vnterdeſſen hat ſich zwiſchen Hertzog Philippo/ vnd ſeinem Vaterbruder Hertzog Barnimo nicht ein geringer Vnwille theils wegen der Zachaniſchen Compterey/ theils wegen erwehlung eines newen Biſchoffes an Eraſmi Stelle erhoben.
Es war zwar der nomination vnd præſentation halber die veranlaſſung gemacht/ wofern ſie ſich/ als beyde Patroni/ der Perſon halber nicht vereinigen konten/ das ſie inwendig vier Wochen der Nomination halber ſich zuſamen verfuͤgen oder ſchicken/ vnd druͤber loſen wolten/ das der/ deme das Loß zufallen wuͤrde/ alleine daßmahl die Nomination der Perſon zum Biſchoff erheben ſolte.
Weil dann nun das Gluͤck Hertzog Barnimen favoriſierte/ hat er Graff Ludwigen von Eberſtein auff ſeiner Gemahlin/ vnd Hertzog Erneſten von Braunſchweig vnd Luͤnenburg Vorbitt/ auch wegen ſeiner ſtattlichen Gemuͤthsgaben/ vorgeſchlagen.
Aber Hertzog Philippus hat deſſen minderjaͤhrigkeit angezogen/ vnd deſſenthalben nicht einſtim̃en wollen.
Druͤber iſt zwar eine Zuſam̃enkunfft zu Paſewalck vnter den Herren ſelbſt gehalten/ aber keine Vereinigung getroffen.
Hertzog Barnimb trug H. Philippo an/ dz er auch eine Perſon auff ſein Recht neñen/ vnd noch einmahl dz Loß werfen ſolte.
Derſelbe aber meinete/ er koͤnte nicht einen/ ſo der dignitaͤt faͤhig were/ kegen einen vnfaͤhigen ob der minderjaͤhrigkeit ſetzen/ vnd gab fuͤr/ Hertzog Barnimb hette wegen vngeſchicketer Nomination daßmahl ſein Recht verſeumet/ vnd daſſelbe were jhme in ſolidum zugewachſen/ vnd nennete alſo darauff Jacob Zizevizen.
Solches hat nun H. Barnimb nicht belieben koͤnnen/ vnd iſt derowegen/ da die Stifftsſtaͤnde nicht lenger ohn ein Haupt ſein/ vnd die Sache dem Kayſer/ als der Patronen Oberhaupt/ notificieren vnd verordnung erwarten wolten/ nach gehaltenem Landtage zu Treptow/ die Jrrunge an die Land Raͤthe geleget/ vnd Tagezeit auff der Swyne beliebet:
Da dann zu Scheideslenten niedergeſetzet ſein/ von H. Barnimo/ Jacob Wobeſer/ Ruͤdiger Maſſow/ Bartholomæus Schwave/ Jochim Podewils/ Henning von Dewiz vnd Wolff von Wedel.
Von H. Philippo aber Jochim vnd Joſt gebruͤder Molzane/ Wedige Bugenhagen/ Dubſchlaff Eicheſtaͤdte/ Matthæus Norman vñ D.
Nicolaus Genzkow.
Aber ſie konten auch daßmahl noch nicht der beyden nominierten Poſonen halber einig werden/ vñ iſt alſo D. Johan Bugenhagen/ ſonſt Pomeranus genant/ Profeſſor zu Wittenberg/ ins Mittel gekom̃en/ vnd einhellig beliebet.
Derſelbe aber hat ſich entſchuldiget/ vnd vier andere Perſonen fuͤrgeſchlagen.
Aus denen iſt endlich durch vnterhandlung Churfuͤrſt Joh. Friederichs von Sachſen/ vñ erkendens beſagter dazu niedergeſetzeten Landſtaͤnde zu Cam̃in/ Bartholomæus Schwave nominieret/ folgig auch durchs Capittul erwehlet/ vnd confirmieret.
Drauff ſind die Fuͤrſtl. Erbvertraͤge/ dz Stifft vnd Kirche zu Cam̃in belangende/ zu verhuͤtung alles ferneren Streites zu ewigen Zeiten im mdxlv. Jahr dahin betheidigt/ das beyde Regierende Fuͤrſten ein jeder Patronſein/ vnd zwo Perſonen vom Adel/ oder ſonſt qualificiert/ nennen/ vnd dem Capittul die freye Wahle laſſen wolten.
Kurtz zuvor/ noch bey Lebenszeiten Biſchoffs Eraſmi/ ſind auch andere hochwichtige Puncten in differenz zwiſchen beyden Fuͤrſten vnd dem Biſchofe gerathen/ zu derer entſcheidung auch beyde Fuͤrſten zu Cam̃in gewiſſe Perſonen/ als Jacob Webeſer/ Rudiger Maſſowen/ Mazke Borcken/ Joſt Molzan/ Vlrich Schwerin/ Wedige Bugenhagen/ vnd die vier Buͤrgermeiſter zum Stralſunde/ Stettin/ Greiffswald vnd Stargard/ Chriſtoff Lorbeer/ David Braunsſchweig/ Jaſpar Buͤnſow vnd Jaſpar Borcken/ niedergeſetzet/ vñ die Sache dermaſſen beygeleget/ das hinfort der Biſchoff die Reichsſtewren nicht fuͤr ſich allein/ ſondern zugleich mit der Fuͤrſten Stewren in den Kreyß Caſten ſenden/ keinen Reichs- Tag beſchicken/ die Fuͤrſten fuͤr ſeine Patronen erkennen/ jhnen alle Reverenz/ Folge vnd anders erweiſen/ herkegen Schutz von jhnen erwarten ſolle.
wald Schwave zum Biſchoff erwehlet.
A. C. 1545.
Drauff als im Jahr mdxlj. ein Reichstag zu Regensburg gehalten ward/ begab ſich auch Hertzog Philippus dahin/ vnd hat eben mit ſolcher ſolennitaͤt/ als ſein Vater vñ Vetter fuͤr xj. Jahren/ die Lehen von Kaͤyſ. May. empfangen.
Vnterdeß ward der Schmalkaldiſche Bund der Proteſtierenden Chur- vnd Fuͤrſten/ zum Schutz vnd Schirm jhrer Religion/ erſtlich auff vj.
Jahr gemachet/ vnd hernach auff x. Jahr ernewert.
Hierzu warden die beyde Pom̃eriſche Fuͤrſten/ Barnimus vnd Philippus/ auch eingeladen/ das/ weil groſſe Beſtellungen vnd Kriegs Ruͤſtungen/ wie vormahls nie erhoͤret/ im Roͤmiſchen Reich/ Teutſcher Nation/ ſich zu vnterdruckung der Evangeliſchen Religion vermercken laſſen/ ſie dem gemeinen Weſen ſich nicht entziehen/ ſondern auch Hand wider dieſelbe/ ſo mit macht die abgeſtellete Papiſterey wider auffzurichten ſich fuͤrnehmen/ mit anlegen wollen.
Dieſelbe nun warden hiedurch vervrſachet/ ſich in gemeldten Bund einzulaſſen/ vnd das deſto mehr/ weil Hertzog Philippus Churfuͤrſt Johan Friderich von Sachſen Schweſter zur Gemaͤhlin hette/ vnd alſo ſein naͤhiſter Schwager war/ vnd ſich von demſelben in gemeiner Sache nicht fuͤglich abſondern koͤnte/ vnd derowegen hat ſich Hertzog Philippus/ als der erſte Convent zu Schmalkalden im Jahr mdxxxvij. gehalten ward/ darauff die Schmalkaldiſche Artickel/ die man auff dem Concilio zu Manta vbergeben wolte/ gemachet worden/ zu bezeugen/ das er der Evangeliſchen Lehre zugethan were/ dahin mit dem Stetiniſchen Superintendenten begeben.
Als aber beyde Hertzogen vermercketen/ das etliche von den Bundsgenoſſen der Verbuͤndnuß mißbraucheten/ vnd auch jhnen/ da der Koͤnig von Dennemarck wieder ſie/ wegen der Hebungen/ ſo der Biſchoff von Roſchild aus Ruͤgen/ vnd der Apt von Reinfeld aus dem Treptowiſchen Ampt fordert/ mit anhaltung der Pommeriſchen Kaufleute mit gewalt verfuhr/ mit keinem Rath oder guten Willen beygeſprungen ward/ haben ſie im Jahr mdxliij. zu Speyer den Schmalkaldiſchen Bundsgenoſſen Vrſachen andeuten laſſen/ warumb ſie vom Bund abzutreten genoͤtiget wuͤrden.
Vnd ob wol gemeldte Bundsgenoſſen ſolche Vrſachen anzunehmen ſich wegerten/ blieben ſie nichtes deſto weniger in einmahl gefaſſeter Meinung/ vnd wolten mit dem Bundnuß nichtes mehr/ als was die Religion angehet/ zuthun haben/ wie ſie dann auch von anno mdxlj. nichtes dazu contribuiret/ noch ſich bey jhren Zuſammenkunfften befunden/ viel weniger ſich in den Krieg wieder den Hertzog von Braunſchweig eingemenget/ oder anderer Handlungen theilhafftig gemachet haben.
Als aber anfaͤnglich auff dem Landtage zu Wollin im Jahr mdxlvj. den viij. Auguſti den Landſtaͤnden/ was wegen des Schmalkaldiſchen Bundes vorgelauffen/ proponieret ward/ kam es jhnen zwar gantz beſchwerlich fuͤr/ das ſich die Hertzogen ohne jhren mitgenommenen Rath vnd Vorwiſſen/ wider alten Gebrauch/ im anfang in Verbuͤndnuß eingelaſſen hetten/ vnd baten/ ſie wolten ſich in weiter Buͤndnuß/ der gemeinen Landſchafft zum beſchwer vnd vnſtaten/ nicht ferner einlaſſen; Dennoch da ſie hoͤreten/ das die Hertzogen ſich des Verbundnuß nicht weiter/ als was die Religion betrifft/ anmaſſeten/ vnd ohne hohe vnd ſonderliche Beſchwerde jhrer Landſchafft vnd Vnterthanen ſich darauß nicht hetten ziehen moͤgen/ willigten ſie/ das den Hertzogen der gemeine Pfenning/ ſo wieder den Erbfeind der Chriſtenheit pfleget geſamblet zu werden/ gefolget wuͤrde.
Weiters aber wolten ſie zu keiner anderen Stewre ſich dißmahl verſtehen.
Die Fuͤrſten ſchrieben im Auguſto ſelbigen Jahres noch einen gemeinen Landtag zu Wollin aus/ vnd brachten fuͤr/ daß ſie/ in vorſtehender Noth jhre Religions Verwandten mit Stewr vnd Zuthat nicht zuverlaſſen/ erſuchet wuͤrden/ vnd begehreten gnaͤdiglich von der Landſchafft guten Rath/ vnd trewe Wollmeinung mitzutheilen.
Alſo ward nun beſchloſſen/ das man mit Pferden/ Wagen/ vñ anderen Kriegeszuhoͤrigen in Bereitſchafft ſitzen/ vnd muſterung/ vnd außruͤſtung im gantzen Lande verordnen/ vnd eine halbe Fraͤwleinſtewre/ das iſt xij. tauſend vnd ccccc. guͤlden auff einen Nothfall/ nebenſt dem gemeinen Pfenning/ anzugreifen/ bewilligen wolte.
Da auch endlich der Krieg im Jahr mdxlvij. mit macht angieng/ vnd Kaͤyſer Carolus ſich wieder Johan Friederich Churfuͤrſten/ vnd Landgraff Philippen/ zu Felde begab/ forderten ſie bey den Hertzogen aus Pom̃eren vmb huͤlffe an/ da jhnen dann ein Faͤhnlein Knechte von ccc.
Pferden zugefuͤhret ward.
9. Die Pom̃erſche Fuͤrſten kommen wegen des Schmalkaldiſchen Bundes vnd drauff folgenden Krieges/ wie auch wegen des Jnterims beym Kayſer in groſſe Vngnade/ vnd werden endlich auff anforderunge des Koͤniges aus Polen/ vnd erlegung einer Geldbuſſe außgeſoͤhnet.
A. C. 1541.
Sleid. l. 9. Comm. ad ann. 1535.
Val. ab Eickſtedt. in Parent. de vita Philipp. I. A. C. 1537.
A. C. 1543.
A. C. 1541.
A. C. 1546. 8. Auguſt.
A. C. 1547.
Nieruͤber fielen die Hertzogen in Pom̃ern in des Kaͤyſers Vngnade/ vnd ward auff allerley Mittel gedacht/ wie man jhnen beykom̃en moͤchte.
Da war nun Hertzog Albrecht aus Mechelnburg zur Hand/ der zwar anfaͤnglich dz Evangelium nach der Predigt Lutheri angenommen/ vnd es wider ſeinen Bruder Heinrich vertheidigt/ hernach aber/ als ſolcher ſein Bruder auch zum Evangelio trat/ es wider verworffen hette/ vnd zu deſſen Verfolgung ſeine beyde Soͤhne/ Albertum vnd Georgen/ dem Kaͤyſer zum Dienſte in den Schmalkaldiſchen Krieg zugeſchicket hette.
Derſelbe bekam nun Kayſerlichen Befehl/ ſich zu dem Kayſerlichen Volck/ ſo daßmahl in Weſtphalen ſich befand/ zumachen/ vnd neben jhm erſtlich Weſtphalen vnd Luͤnenburg einzunehmen/ hernach Pom̃ern zuvberziehen.
Solches Volck war vmb die Zeit/ da Churfuͤrſt Johan Friederich Leipzig im mdxlvj. Jahr belagerte/ aber nicht gewinnen konte/ erſtlich new geworben/ vnd beſtand von xxj. Faͤhnlein zu Fuſſe/ vnd mcc.
Reutern vnter Joſt von Groͤningen/ dem Statthalter in Seeland/ vnd Graff Conrad von Tecklenburg hette ſchon den Grafen von der Lipp/ auch Oßnabruck/ Minden/ das Schloß Rittbergk/ vnd andere mehr/ zu des Kayſers Willen gebracht/ vnd zog nunmehr auff Bremen.
Weil nun dem Kayſer das Gluͤck allenthalben wider die Schmalkaldiſche Bundsgenoſſen/ vnd inſonderheit wider Churfuͤrſt Johan Friederichen vñ Landgraff Philipp von Heſſen/ woll wolte/ das er ſie nach der Muͤlbergiſchen Victorij gefangen bekam/ als ward den Pommerſchen Hertzogen/ Barnimb vnd Philipſen/ auch ein groß Schrecken eingejagt.
Jnſonderheit drewete jhnen dz Volck ſehr/ ſo ſich vmb Bremen befand.
Derowegen lieſſen ſie alle Orter/ da der erſte Einfall geſchehen moͤchte/ woll verwahren/ vnd alſo ward Paſewalck vnd andere Staͤdte mit Waͤllen vnd Rundelen/ durch anordnung vnd befehl Philippi/ mercklich befaͤſtiget.
Gemelter Hertzog getrawete ſich nicht zu Wolgaſt ſicher zu ſein/ vnd wolte ſich nebenſt ſeiner Gemaͤhlin vnd den jungen Printzen naher Stralſund begeben.
Man ſagt aber/ das ſolches Chriſtoff Lohrber/ der durch Hrrtzog Albrecht aus Mechelnburg auff eine andere Meinung moͤchte gebracht ſein/ verwehret habe.
Vnd alſo iſt der Hertzog zu Greiffswald mit groſſer geneigenheit der Buͤrger auffgenom̃en/ vnd hat ſolche/ ſonſt an ſich wolgelegene vnd von Natur woll verwahrete/ Stadt mit newen Wercken an den Waͤllen/ vnd inſonderheit fuͤr dem Muͤhlenthor mit einem Rundel verbeſſert.
Es warden vnterdeß die Hertzogen aus Pommern in vij. Artickeln/ zu Vlm herauß gegeben/ beſchnldigt/ das ſie dem Mandat/ ſo Kayſerliche Mayt.
bey allen Fuͤrſten hette anſchlagen laſſen/ keine Folge geleiſtet/ dem Churfuͤrſten zu Sachſen ccc. Pferde zugefuͤhret/ den Kayſerlichen Befelchhabern dakegen nicht cc.
Pferde/ ſo bereit in Beſtallung geweſen/ folgen laſſen/ jhren Kayſer bey den Landſtaͤnden auff dem Landtage zum hefftigſten angegeben/ den gemeinen Pfeñing/ ſo zur Tuͤrckenſtewr geſamlet/ dem Kaͤyſer zuwidern gebrauchet/ den Schmalkaldiſchen Bund vnterſchrieben/ vnd in die Schmeheſchrifft/ wie ſie alſo genennet ward/ wider Kaͤyſ. Mayt. gewilliget hetten.
Auch ward fuͤrgegeben/ Kaͤyſerliches Mandat were vbel zu Stettin/ als man es angeſchlagen/ geſchimpfet/ vnd Hertzog Barnimb hatte ſich mit etlichen Particularſachen/ vngehorſam kegen Kayſerliches Mandat bezeiget.
Derohalben Jhr Kaͤyſ. May. gebuͤhren wolle/ vermoͤge Kayſerliches Ampts vnd der Rechten/ ſich kegen die Hertzogen zuverhalten.
Wie dann alsfort ein groſſer wircklicher Blick beharlicher Kaͤyſerlicher Vngnade gegeben ward/ das die Hertzogen auff den Reichstag zu Augsſpurg/ im September gehalten/ nicht erfordert worden.
Darzu kam noch dieſes/ das auch Hertzog Philippus angegeben war/ als wann er das jenige/ was ſein Vater Hertzog Georg wegen der Marck Brandenburg angenommen/ verlaſſen hette.
Vnd ob wol beyde Vettern/ auff einrathen der Landſchafft/ etliche Pommerſche Raͤthe/ als Jacob Zizevizen Canzler/ vnd Claus Putkammer/ Hauptman zu Alten Stettin/ gen Augsburg ſandtenjhr Vnſchuld in den Stuͤcken/ darin ſie wider Gebuͤhr angegeben waren/ zuhandhaben/ ſo iſt jhnen doch lange zeit Audienz verweigert/ vnd nach endlicher Ertheilung derſelben/ hat der Kaͤyſer faſt ein gantz Jahr lang die vorgewandte Entſchuldigung in bedencken genom̃en.
Wie nun immittelſt Pom̃erland in Sorge vnd Muͤhe iſt/ ſtirbt erſtlich Hertzog Albrecht von Mechelnburg/ nicht ohne Vnwillen/ das er nun davon muͤſte/ da jhme/ der ſonſt ſein lebenlang wenig Gluͤcke gehabt/ ein Gluͤcke gezeiget were: Bald nach jhme verfelt Joſt von Groͤningen/ der Obriſte Feldherꝛ vber die Voͤlcker/ ſo vor Bremen lagen.
Vnd ob wol Chriſtoff von Frizberg an ſeine Staͤte alsfort verordnet ward/ Hertzog Erich von Braunsſchweig auch zu jhm ſtieß/ vnd die Hanſeeſtaͤdte/ außgenommen Hamburg/ die bedraͤngete Bremer verlieſſen/ ſo hat es doch nicht da hinaus wollen lauffen/ als es geſuchet ward.
Dann die Hamburger ſandten den Bremern fuͤnff Faͤhnlein Reuter vnd Knechte vnter Churt Pfenningen zu.
Dieſelbe theten ſich mit Graff Albrecht von Mansfeld einem Herren von lxvj. Jahren zuſam̃en/ welchen Churfuͤrſt Johan Friederich/ ehe er gefangen war/ mit etlichem Volck/ daruͤber neben jhme Hans von Heideck/ Graff Chriſtoff von Altenburg/ Wilhelm Telmſcher ein Boͤhmiſcher Herꝛ/ vnd Carſten Mansfeld von Arnhauſen ein Pommer commendiereten/ die bedrengete Stadt zuentſetzen/ abgeſand hette.
Hierauff ward Hertzog Erich/ ehe jhm Chriſtoff von Frizberg zu huͤlffe kom̃en konte/ angegriffen/ in die Flucht geſchlagen/ durch das Waſſer gejagt/ vnd ſein meiſte Volck nebenſt xviij. groſſen Stuͤcken gefangen.
Hiedurch ward der Kaͤyſer bewogen/ eine gnaͤdigere Reſolution wegen Weſtphalen/ Luͤnenburg vnd Pommern zufaſſen/ inſonderheit weil Koͤnig Sigismundus aus Polen durch Stanislaum von Laßky/ den er Legationsweiſe an den Kayſerlichen Hoff geſand/ die vberziehung des Pommerlandes zuverwehren/ vnd von ſeinen naͤheſten Oheimben die augenſcheinliche Gefahr abzuwenden/ fleiſſig handeln ließ.
Welche Legation auch bemelter Lasky/ als er am Kayſerlichen Hofe lange warten muſte/ vnd vermerckete/ das dadurch ein Vortheil an Pommern moͤchte geſchaffet werden/ ſo animoß vnd behertzet ablegete/ das er nicht auffhoͤrete/ gar hart/ auch faſt mit Vnwillen vnd Drewworten/ zu ſollicitieren/ biß er gewuͤndſchete Antwort erlangete.
Vnterdeſſen muſten die Pommerſche Geſandten/ ſo noch jmmerfort auffgehalten wuͤrden/ viele Drewwort durch den Apt von Artois hoͤren:
Die Sache ward auch noch damit ſchwerer gemacht/ das der Biſchoff von Cammin/ Bartholomæus Schwave/ in den Eheſtand getreten/ vnd deßwegen mit etlichen im Capitulo zu Cammin in einen Streit gerathen war/ das auch ferner/ ob das Stifft Cammin vnmittelbar vnter das Reich/ oder vnter die Hertzogen von Pom̃eren gehoͤre/ in zweifel gezogen/ vñ daruͤber ein Kayſerlich ſcharff Reſcript ſub & obreptiriè außgewircket ward.
Dennoch da endlich der vereheligete Biſchoff Martinus ſich des Stifftes guthwillig begab/ vnd die Hertzogen aus Pommern durch eine Proteſtation vnd ausfuͤhrlich Libell jhre Recht juſtificierten/ vnd dartheten/ das jhnen die beſtellung vnd annehmung der Religion vnd Verordnung des Kirchen Regiments allein zuſtaͤndig/ jhnen auch das jus patronatus et vaſallagij mit aller ſuperioritaͤt competiere/ das auch ſolches jhre Recht von Erben zu Erben ernewert/ vnd annoch in vnverrucktem Beſitz alſo beybehalten worden/ da auch das Capittul vnd Stifftsſtaͤnde ſelbſt von ſolchem Kayſ. reſcript provocierten vnd des Hertzogen appellation beyfielen/ iſt endlich dieſe exemtion Sache durch ein Kayſerlich decret ans Kayſerliche Cam̃ergerichte zu Speyr zu ordentlichem Recht verwieſen/ doch damit den Hertzogen an jhrer hergebrachten Gerechtigkeit nichtes benom̃en worden/ inſonderheit weil Kayſ. May. darauff Biſchoff Martino/ der vom Capittul zu Cammin nach Bartholomæo erwehlet ward/ das Stifft nicht verlehnen wollen/ ſondern nur/ weil die Sache ſtreitig/ ein Jndult gegeben/ vnd vergoͤnnet/ das die Hertzogen/ alter Gewonheit nach/ jhren Biſchoff ins Stifft zur Huldigung introducierten.
Endlich ſind zur gaͤntzlichen außſoͤhnung der Fuͤrſten/ auff der Reichsſtaͤnde Vorbitte/ vnd Adolphi des Ertz Biſchofes von Coͤllen vnterhandlung/ (deſſen Bruder Otto ein Graff von Schawenburg Hertzogk Barnimi Tochter geehliget) dieſe Mittel vorgeſchlagen/ das die Fuͤrſten ſich des Schmalkaldiſchen Bundes gaͤntzlich verzeihen/ Jhr. Kayſerl. Mayt. Widerwertigen keine Huͤlffe oder Vorſchub thun/ zu erſtatung Kayſerlicher auffgewandten Kriegs Vnkoſten cl. tauſend Reiniſche Guͤlden eriegon/ vnd dabeneben das Jnterim oder Forme der Religion annehmen ſolten/ darin viele von den alten Baͤpſtiſchen Ceremonien vnd Lehrpuncten wieder auffs newe auff die Bahne gebracht/ vnd gleichſam die Augsſpurgiſche Confeſſion auffgehaben ward.
Nun hetten die Pom̃erſche Fuͤrſten dem Schmalkaldiſchen Bunde ſchon zuvor ſich nicht weiter anhaͤngig gemachet/ als was die Religion betrifft/ hetten auch ſchon fuͤnff Jahr lang des Bundes mit vberziehung des Hertzogen zu Brannsſchweig vnd recuſation des Cammergerichtes ſich entzogen.
Darumb trugen ſie kein bedencken/ ſich gar des Schmalkaldiſchen Bundes zubegeben.
Aber was die Jnterimiſtiſche Religion betraff/ ob ſchon etliche von der Landſchafft/ ich weiß nicht aus was vrſachen/ ſich nicht erkleren wolte/ waren ſie entſchloſſen/ nicht ein Haarbreit von der erkandten vnd bekandten Warheit abzuweichen/ ſondern alles biß zum rechtmaͤſſigen Concilio außzuſetzen.
Wegen der cl.
Tauſent Reiniſchen Guͤlden ſucheten ſie linderung vnd moderation/ vnd fertigten auffs newe an Kayſ. May. jhre Deputiereten ab/ als Rudiger Maſſaw/ Hans Bonaw/ beyde Marſchaͤlcke/ Johan Falcken/ Jacob Zizevitzen/ beyde Cantzler/ vnd Balthaſar von Wolde Doctorem/ die nochmahlen darthun ſolten/ das jhre Fuͤrſtl. Gn. nichtes bußfaͤlliges begangen/ vnd keines weges ſich Kaͤyſ. Mayt. Schutz vnd Schirm feil gemachet hetten.
Dieſelbe aber haben die Antwort erlanget/ daß der Kayſer nochmahlen mit mercklicher bedrawung das Jnterim ſtracks anzunehmen begehre/ vnd ehe man ſich deßhalben eingelaſſen hette/ nichtes wegen moderation der angekuͤndigten Summa Geldes zu erlegen/ wolte geſchehen laſſen/ vnd das deſto mehr/ weil wol Leute geweſen weren/ die jhrer Kayſerl. Mayt. noch ſo viele geben vnd erlegen/ vnd dennoch vff jhre eigene Vnkoſten die Executionſelbſt thun wollen.
Hieruͤber hielten beyde Hertzogen im Jahr mdxlix. nochmahlen zu Alten Stettin einen Landtag/ darauff die Landſtaͤnde ſich dermaſſen erklereten/ daß ſich die Lands Fuͤrſten kegen Gott den Allmaͤchtigen mit vnverletztem Gewiſſen/ vnd die Kayſ. May. mit gebuͤhrlichem Gehorſamb einlaſſen/ vnd ſich mit derſelben alſo vergleichen ſolten/ damit ſie ſich ſelbſt nicht in gefahr ſetzeten.
Die Fuͤrſten ſind endlich auff vorgehende Beforderung vnd Vorbitte des Koͤniges aus Polen/ als jhres nahen Blutfreundes/ nebenſt jhren Vnterthanen/ gnaͤdigſt abſolvieret/ vnd in Kayſ. May. Schutz vnd Schirm wiederumb auffgenommen/ doch das ſie nach geſchehener humiliation vnd Abbitte herkegen xl. tauſend Guͤlden zur verehrung Jhr Kayſ. Mayt. in zweyen Terminen zuentrichten anheiſchig wurden/ vnd noch xx. tauſend Gulden/ ſo zur erhaltung des obgemeldten verhandelten Vertrages/ vnd erhaltenen Linderung der erſtmahls geforderten Summen auffgewandt waren/ wie auch wegen des Cam̃erſchatzes oder Vorraths/ ſo vom gantzen Reiche gewilliget war/ ix. tauſent ſiebenhundert vnd zwantzig/ vnd endlich ſechs tauſend dreyhundert Gulden zum Gebaͤwd vnd Veſtung in Hungern/ Summa: cxxvj. tanſend vnd xx. Gulden zuerlegen einwilligeten.
Worzu die Stetiniſche Landſtaͤnde/ wiewol nicht ohne groſſe Wiederrede/ zwo ordentliche Landſtewern erlegeten/ doch mit der Proteſtation/ das es zu keiner Pflicht oder Einfuͤhrung gereichen ſolte.
A. C. 1546.
A. C. 1547.
Val. ab Eickſtedt. dicta Parent. Philipp. I.
A. C. 1549.
Dieſe groſſe Vnruhe in Pommeren/ hat zweyfels ohne der groſſe Fiſch/ der im Jahr mdxlv. beym Hildenſchen Kloſter gefangen iſt/ vnd vber xxiv. Schuch ſich in die laͤnge erſtrecket hat/ bedeutet.
Dieſer Fiſch/ den ſonſt die Schiffer Braunfiſch/ andere Hillen nennen/ war zu nahe ans Vfer gekommen/ vnd als die Waſſerfluten zu ruͤcke giengen/ hat er ſich vom Strande nicht wieder erheben koͤnnen:
Derowegen haben ſich die Fiſcher an jhn gemachet/ jhn gefangen/ getoͤdtet/ vnd nach Wollgaſt gebracht.
10. Ein groſſer Fiſch bedeutet Vnruhe.
A. C. 1545.
11. Jnungen zwiſchen Hertzog Philippo vnd dem Heermeiſter zur Sonnenburg werden beygelegt.
A. C. 1549.
Auch iſt im mdxlix. Jahre ein gruͤndlicher Vertrag zwiſchen Hertzog Philippo vnd dem Heermeiſter zur Sonnenburg/ Thomas Rungen/ wegen der Compterey Wildenbruch auffgerichtet.
Dann es waren vnterſchiedliche Jrrungen/ vnd hetten die Fuͤrſtl. Beampten etliche Guͤter vnd Jntraden/ dem Compter ſonſt zuſtendig/ in wehrendem Zwiſt einziehen laſſen/ dakegen hette der Meiſter das Haus Wildenbruch/ welches ein Orthauß des Fuͤrſtenthumbs Pommeren iſt/ nach abſterben Gottſchalck von Veltheim/ vnd Vieten von Theumen/ geweſenen Comptern/ außgelediget vnd entbloͤſſet/ vnd an Geſchuͤtz/ Artolerey vnd Ruͤſtunge davon gefuͤhret.
Als aber Thomas Runge/ Meiſter S. Johannes Ordens/ in Sachſen/ Marck/ Pom̃eren vnd Wendland geworden/ hat er ſich zu hinlegung aller Jrꝛungen vnd Gebrechen/ nach Wolgaſt ins Fuͤrſtliche Hofflager perſoͤnlich verfuͤget/ vnd auff fleißige Vorbitte Churfuͤrſt Joachims zu Brandenburg/ vnd deſſen Bruder Marggraff Johanſen/ erhalten/ das aller Mißverſtand zu beyden theilen gegen einander gehoben iſt.
Dabey denn vertragen vnd beabredet/ das hinfort der Heermeiſter von der Sonnenburg die alte gewohnliche Erbhuldigung/ Lehen vnd Rathspflicht dem Landsfuͤrſten in Pom̃eren leiſten vnd ſchweren mus/ vnd dannenhero des Hertzogen in Pommeren Rath vnd lieber getrewer genennet wird; Der Compter aber zur Wildenbruch iſt dem Hertzogen von Pommeren/ ſo offt es noth iſt/ mit Rath/ Pflicht/ Folge/ oͤffnung/ Dienſten/ Gehorſamb/ Vnterthaͤnigkeiten vnd Landſtewren/ gleich anderen Vnterthanen/ auch mit leiſtung anderer Gebuͤrnuß verpflichtet vnd verwandt.
Zu ſolcher Compterey iſt dießmahl/ auff gnaͤdig geſinnen des Landsfuͤrſten/ vom Heermeiſter Thomas Rungen/ Andreas von Blumenthal/ beyder Rechten Doctor vnd Ordens- Verwandter/ angenommen/ vnd beſtetiget/ vnd jhme alle Hebungen/ Frucht/ vnd Geldzinſen/ ſo vorige Compter gehabt haben/ bewilligt vnd zugeſaget.
Weil aber Hertzog Bogiſlans X. in einem Begnadungsbriefe eine Jahrzeit/ in allen des Ordens dieſer Lande Haͤuſern mit Vigilien vnd Seelmeſſen/ zuhalten verordnet/ ſo iſt ſolcher Mißbrauch geendert/ vnd wz auff ſolchen Mißbrauch vor Vnkoſten Jaͤhrlich auffgewand/ zu vnterhaltung eines Prieſters auff dem Hauſe zum Wildenbruch/ vnd auff ein oder zween Knaben/ die zum ſtudieren geſchicket/ das ſie dem Lande/ auch dem Orden zu Ampt vnd Dienſt ſchuldig ſein/ angewendet worden.
Endlich iſt auch abgeredet/ das alles Geſchuͤtz/ Pulver/ Artolerey/ Harniſch/ Wehre vnd Ruͤſtung/ ſo vor deme vom Hauſe Wildenbruche gefuͤhret/ wiederumb dahin gebracht/ vnd alle wege gelaſſen wurde/ ſampt allem Viehe Hanß- vnd Vorrath/ zu beſchuͤtzung vnd vnterhaltung des Hanſes von noͤthen.
Nach dieſem als kaum alle dieſe ſchwere vnd wichtige Haͤndel beygeleget waren/ fertiget der Kayſer anſehenliche Geſandten an die Staͤnde des Ober- vnd Nieder Saͤchſiſchen Kreyſes gen Guterbock/ vnd laͤſſet mit jhnen wegen der Execution der Stadt Magdeburg/ die in die Reichsacht erkleret war/ handelen.
Vnd ob wol die Staͤnde baten/ ſie mit der Execution nicht zubeladen/ ſondern die von Magdeburg auff den Reichstag zuvergleiten/ vnd zur Verhoͤrung geſtadten/ ſo iſt dennoch ein gemeiner Roͤmerzug auff vj.
Monat lang beſchloſſen/ wider die von Magdeburg zugebrauchen.
Vnd inſonderheit ward Lazarus von Schwendy mit Kayſerl. Creditiven an die Pommeriſche Fuͤrſten abgefertiget/ darinnen jhn aufferleget ward/ dem Churfuͤrſten zu Sachſen zuhelffen/ vnd was im Guͤterbockiſchen Abſcheide verwilliget were/ zuvollenziehen.
Als nun ſolches auch in Rath gezogen ward/ hat das Land ſich wieder die von Magdeburg nicht einlaſſen/ noch mit der Execution belegen wollen/ ſondern ſich erklaͤret/ wann die gemeine Reichsſtaͤnde ſolches Werck auff ſich nehmen wuͤrden/ ſich alsdenn gemeß zuverhalten.
12. Pommern wils mit der Magdeburgiſchen Execution nichtes zuthun haben.
Helfet ſonſt den
Religion Frieden befordern.
Stellet eine Kirchen Viſitotion an.
Erwehlet H. Johan Friederich zum Biſchofe.
Hierauff ſind ſie in guter Ruhe/ da ſonſt im gantzen Teutſchen Land Larm in allen Gaſſen war/ gelaſſen/ haben auch im Jahr mdlij. da der Paſſawiſche Vertrag zum Frieden vnd Sicherheit der Religion geſchloſſen ward/ durch Jacob Zizevitzen/ vnd auff den Reichstag zu Augsſpurg/ da gemeldter Religionsfried gaͤntzlich vollenzogen ward/ durch Heinrich Norman/ Chriſtian Kuſſowen/ Valentin von Eickſtedt/ vnd D. Anthon.
Schwallenberg ſich geſtellet/ vnd ſolche heylſahme Handlunge mitſchlieſſen helffen.
Vnd als Martinus Weyher Biſchoff zu Cam̃in verſtarb/ iſt Hertzog Johan Friederich von dem Capittul des Thumbſtifftes wiederumb poſtulieret vnd erwehlet/ vnd darbey gemeldtem Stifft Cammin von des Poſtulati Vatern Hertzog Philippo eine Aſſecuration herauß gegeben/ das es mit allen ſeinen Prælaten/ Mam vnd Staͤdten/ Vnterthanen vnd Verwandten/ bey illen jhren habenden Freyheiten/ Begnadungen/ Heꝛligkeiten vñ Gerechtigkeiten ſolgelaſſen/ vnd dabey wider maͤnniglichen geſchuͤtzet werden.
A. C. 1552.
Femers iſt auch im allgemeinen Synodo zu Greiffswald/ im Jahr mdlvj. von weiterer Ordnung wegen des Kirchen Regiments geredet/ auch folgends Jahr auffm Landtage zu Alten Stettin eine Chriſtliche Viſtation der Kirchen/ Schulen vnd Hoſpitaln verabſcheidet/ vnd zu Wercke gerichtet.
A. C. 1556.
A. C. 1557.
Eben in dem Jahr iſt das Fuͤrſtliche Schloß zu Wolgaſt durch Fahrloſigkeit eines trunckenen Beckers nichrentheils abgebrand.
Jn dieſem Fewr ſind wolriij.
Perſohnen/ vnd darunter zwo Adeliche Jungfrawen/ vnd zweene Edelknaben vmbkommen/ vnd Hertzog Philippus iſt mit ſeiner Gemahlin vnd jungen Herꝛſchafft ſelbſt in groſſer Gefahr geweſen/ auch daruͤber/ durch das vnvermuthliche Schrecken/ etliche ſagen auch/ durch einen Fall/ darin jhme eine Riebe zerbrochen/ vnd folgende Schwindſucht/ in Leibes Schwacheit gerahten/ vnd daruͤber im Jahr mdlx. ſehlig vnd vernuͤnfftig eingeſchlaffen.
Seine Soͤhne hetten daßmahl zweene gelarte Maͤnner zu Præceptoren/ als Doctorem Andream Megerium von Orliens aus Franckreich/ vnd Doctorem Balthaſarum Rawen aus der Schleſien buͤrtig/ vnd die drey aͤltiſte Printzen/ als Johan Friederich/ Bogislaff vnd Ernſt Ludewig waren auff der Vniverſitaͤt zu Greiffswald.
Johan Friederich war auch ſchon vor vier Jahren zum Biſchoff zu Cammin nach Martini Weihers todte poſtulieret vnd erwehlet.
Weil er aber noch vnter xviij. Jahr war/ als fiel nach des Herꝛn Vatern todte die oberſte Auffſicht vnd Verwaltung des Vorpommeriſchen Landes auff Hertzog Barnimb/ als Vettern vñ Vormund.
Welcher dann auch gewiſſe Perſohnen/ vnd vnter denen den vornembſten Vlrich von Schwerin zu Spantkow verordnete/ die neben der Fuͤrſtlichen Wittbe alles zu mercklichem Nutz des gantzen Landes richteten.
13. Durch ein vnvermuthlich Fewr auff dem Schloſſe zu Wolgaſt faͤlle Philippus I. in eine Kranckheit/ ſtirbet/ vnd Hertzog Barnimb nimbt ſich ſeiner Soͤhne/ als Vormund/ an.
A. C. 1560.
14. Die Hertzogen in Pommern beſchicken den Conventstag der Evangeliſchen Chur- vnd Fuͤrſten zu Nuͤrnberg/ verbinden ſich beſtaͤndig/ bey der Augsburgiſchen Religion zuverbleiben/ faſſen das Pommeriſche Corpus Doctrina/ vnd die Kirchen- vnd Conſiſtorial Ordnung.
Strallſund aber proteſtieret wider die Kirchen- Ordnung in etlichen Stuͤcken.
A. C. 1561.
Da alſo des gantzen Landes Laſt Hertzog Barnimb auff dem Schultern lag/ haben die Evangeliſche Chur- vnd Fuͤrſten/ im Jahr mdlxj. zu Nuͤrnberg in Religionsſachen/ vnd zu eroͤrterung etlicher Punct/ die vber der Augsburgiſchen Bekaͤndnus muͤſten eroͤrtert werden/ eine Tagfarth außgeſchrieben.
Dahin hat Hertzog Barnimb fuͤr ſich vnd die minderjaͤhrige Herꝛn/ ſeine Vettern/ Graff Ludewigen von Newgarten/ Mazke Borcken von Panſyn/ Caſpar Krakewitz zu Divitz/ vnd Chriſtian Kuſſowen zu Megow vnd Muckenwolde/ Hoffrath/ vnd neben jhnen Doctor Chriſtophorum Stymmelium Paſtoren vnd Profeſſoren zu S. Marien in Stettin abgefertiget/ vnd nebenſt den andern geſchloſſen/ bey den Worten vnd Verſtande der erſten Augsburgiſchen Bekaͤndnus im Jahr mdxxx. vbergeben/ zubleiben/ vnd ſich von allem deme/ was dawieder die Calviniſten einwurffen/ nicht abzugeben.
Darauff iſt alsfort im ſelbigen Jahre im Martio ein anſehnlicher Synodus vnd Zuſammenkunfft der Theologen angeſtellet/ darinn vom Pommeriſchen Corpore Doctrinæ gerathſchlaget vnd geſchloſſen worden/ daß mans aus der Augsburgiſchen Confeſſion/ vnd deroſelben Apologia vnd Erklaͤrung/ vnd andern bewehrten Buͤchern nach dem Exempel des Churſaͤchſiſchen Corporis verfaſſen/ vnd in Druck geben ſolte/ welches dann auch nicht ohne ſonderbahren Nutz der Kirchen geſchehen iſt.
Vmb dieſe Zeit iſt auch die Vernewerung der Kirchen Ordnung/ davon ſchon im Jahr mdlvj. auffm Greiffswaldiſchen Synodo Rathſchlaͤge gehalten waren/ zu Wercke gerichtet.
Es ſind erſtlich nochmahlen die vornembſte Theologi des gantzen Landes zu Greiffswalde im Jahr mdlix zuſammen gekom̃en/ vnd iſt jhnen in beyſein Hertzog Johan Friederichen/ Poſtuliereten Biſchoffs zu Cammin/ vnd Præſidenten in gemeltem Synodo/ vnd etlichen fuͤrnehmen Fuͤrſtlichen Raͤhten/ als Vlrichs von Schwerin/ Valentins von Eichſtaͤdten/ vnd Heñings vom Wolde/ daß Formular der newen Kirchenordnung/ ſo durch die drey Superintendenten M.
Paulum à Rhoda/ zu Stettin/ D. Jacobum Rungium zu Wolgaſt/ vñ D.
Georgium Venetum im Stifft abgefaſſet/ vñ verfertiget war/ vorgeleget/ vnd von jhnen allen guthgeheiſſen worden.
Jm angehenden folgenden Jahr ward eben das Formular/ auch den geſambten Landſtaͤnden/ auffin Landtag zu Stettin vorgezeiget/ vnd jhre Bedencken druͤber eingeholet/ da dann faſt drey Jahr/ ehe der Druck der newen Kirchenordnung folgete/ mit vielen Berathſchlagungen zugebracht/ vñ noch viele Stuͤcke vom Mißkorn/ von alten Ritterſitzen vnd Herꝛenhoͤfen/ ſo deſſen frey zu ſein vermeineten/ von oͤffentlicher Buſſe vñ wider annehmung der aͤrgerlichen Suͤnder/ von erlaͤubung vnd Straffe der Kirchen- vnd Schuldiener/ von Kirchen-Silber/ Beneficien/ Teſtamenten/ Schluͤſſeln zum Caſten vnd Jaͤhrlichen Rechnungen von Kirchen Caſten vnd Hoſpitalen/ vernunfftiglich hinein geſetzet ſeyn.
Aber endlich iſt ſie im Jahr mdlxiij. nach erfordertem bedencken der Theologen zu Wittenberg/ oͤffentlich im Nahmen Hertzog Barnimbs des Eltern/ vnd der fuͤnff Jungen Herꝛn ſeiner Vettern/ als Johannis Friederichen/ Bogiſlafen/ Ernſt Ludewigen/ Barnimbs des Juͤngern vnd Caſimiri/ herfuͤr vnd an den Tag durch den Druck gegeben/ vnd ſechs Jahr hernach durch ein ernſtlich Befehl publicieret vnd in den ſchwang gebracht.
Mittlerweile iſt auch die Conſiſtorial inſtruction abgefaſſet/ vnd drey Geiſtliche Gerichte oder Conſiſtoria in Stetin/ Greiffswald/ vnd Collberg zu handhabung der Gerechtigkeit in Kirchenſachen angeleget vnd verordnet.
A. C. 1556.
A. C. 1559.
A. C. 1560.
A. C. 1563.
A. C. 1569.
Wie wieder dieſe Kirchenordnung die Stralſundiſchen proteſtiret/ dermaſſen/ das ſie zwar nichts im uͤbrigen drin tadelten/ aber/ wegen des beſonderen Privilegij jhrer Stadt de non evocando/ ſich einem gemeinen geiſtlichen Conſiſtorio nicht vntergeben/ noch der Ordnung/ wegen der Kirchen Viſitation vnd Rechtens/ die Kirchen- vnd Schuldiener zuberufen/ ſo von Alters beym Rath geweſen were/ beyfall geben konten/ vnd dennoch die Kirchenordnung ſo weit vber ſich nahmen/ daß jhre Paſtoren ſich mit dem Superintendenten der Lehre/ Ceremonien vnd Kirchendiſciplin vergleichen ſolten/ das auch die Viſitation/ examination/ ordination vnd inſtitution bey jhnen durch die Superintendenten ſolte geſtatet werden/ ſo jhnen die vocation vnd annehmung der Prediger frey bliebe; Wie ferner dakegen die ſaͤmptliche Fuͤrſten jhre Recht/ ſo wol wegen des Kirchengerichtes vnd Kirchenlehens/ als die Kirchenguͤter zu viſitiren/ vnd an die Kirchen vnd am Pfarhofe in Stralſund zu vocieren/ außgefuͤhret/ vnd was darauff weiter auff dem Synodo im Cloſter zum Campe zwiſchen den Theologen vnd Stralſundiſchen/ wegen einer Schrifft/ die die Theologen an die Stadt/ als eine Bußpredigt/ hetten abgefertiget/ vnd die drin als eine Ehrenverletzung angezogen ward/ im Jahr mdlxv. vorgegangen iſt/ vnd wie auch auff oͤffentlichen Landtaͤgen die Proteſtation der Stralſundiſchen fuͤr vnerheblich iſt geachtet worden/ ſolches iſt in der gemelten Pommeriſchen Kirchenordnung Crameri befindlich/ der auch zugleich erzehlet/ wie drey Jahr hernach eine Reviſion der Kirchenordnung ſey angeſtellet/ vnd was dawider die Grafen von Newgarten eingebracht haben.
A. C. 1556.
Eben in dem Jahre/ da die Pom̃eriſche Kirchenordnung durch den Druck ans Tages Liecht kam/ ſind zu Prenzlow die Erbvertraͤge zwiſchen dem Churfuͤrſten vnd Hertzogen zu Stettin Pommern/ auch der Pomriſchen Landſchafft auff einer Zuſammenkunfft gewiſſer Chur- vnd Fuͤrſtlichen Raͤthe ernewert/ vnd allerley Grenzirrungen entſcheiden/ vnd vnterſcheidliche Beſchwerungen von Zoͤllen vnd anderen Sachen eroͤrtert worden.
Es hat ſich auch vnterdes Hertzog Erich von Braunſchweig mit xx.
Faͤhnlein Knechten vnd iij. Compagnien zu Roß herfuͤr gethan/ vnd erſtlich das Stifft Muͤnſter auff xxxij. tauſend Guͤlden gebrandſchatzet/ hernach vnverſehens durch Mechelenburg vnd Pom̃ern aus Preuſſen ſeinen Weg genom̃en/ dem Koͤnig von Polen/ wie die gemeine Rede gieng/ wider den Muſcowiter zuzuziehen/ oder etwa Hertzog Chriſtoffern in Mechelenburg/ dem Coadjutoren des Stifftes Riga/ der wider Polen etwas ſonderliches fuͤrhette/ in ſeinem Fuͤrnehmen Huͤlffe zuleiſten.
Hieruͤber iſt ein groſſer Schrecken der Einwohner entſtanden:
Dañ ſie waren daßmahl noch nicht/ wie anjetzo/ der Trummel gewohnet/ da man nicht allein ſo viele Faͤhnlein/ ſondern wol ſo viele Regimenter vnd mehr ins Land bringet.
Nichtes deſto weniger hat Hertzog Barnimb ſeine Landſchafft auffgefodert/ die Paͤſſe beſetzet/ vnd den durchzug durch Stetin/ Golnow/ Greifenberg/ Coͤßlin vñ Stolpe/ Hertzog Erichen dermaſſen vergoͤnnet/ daß dannenhero daß Land keinen Schaden genommen hat.
Dann es ſind jhme Pommeriſche Geleitsleute allezeit bey der ſeiten geweſen/ die auff ſein Thun gut auffmercken hetten.
Als er an die Weyſſel kam/ vnd in der Oleve vnd im Werder vbel hauſete/ ward jhme allda von den Dantzigkern/ vnd von Hertzog Alberto aus Preuſſen ſeinem Schwager/ der ſeine Schweſter zur Ehe hette/ der Paß vnd Durchzug verwehret.
Doch hat jhme Dantzig nach geſchehener Verſicherung vij. tauſend Guͤlden vorgeſetzet/ vnd er iſt vorlengſt der Weyſſel vor Schlochaw vber nach Hammerſtein/ vnd folgendes nach Newen Stettin/ vnd alſo wieder zuruͤck durch Pommern bey Greifenhagen vber die Oder/ nicht ohne groſſen abgang ſeiner Soldaten/ gegangen.
Es haben in der Vkermarck bey Prentzlow ſich von ſeinem Volcke/ die wegen der Zahlung ſchwuͤrig waren/ viele verlohren/ vnd darauff auch gar getrennet/ vnd jhrem Herren nachgeſaget/ was vnbezahlete Soldaten pflegen.
15. Zu Prentzlow werden die Erbvertraͤge zwiſchen dem Chur- vnd Fuͤrſten ernewert/ vnd Hertzog Erich zeucht mit etlich geworbenem Volcke durch Pommern/ vnd kompt vnverrichter Sachen wider zu ruͤcke.
A. C. 1563.
Dieſer vnvermuthlicher Zugk vnd der Muſcowiterſche Krieg/ der dießmahl in Lyfland gefuͤhret ward/ ſchaffete ſo viel bey den Pommern/ daß ſie gute Anordnung macheten/ auff jhre Schantz in ſolchen Faͤllen achtung zugeben/ vnd ſich vnd das Land zu allen Nothfaͤllen/ mit Harniſch vnd Waffen/ vñ was deme anhaͤngig/ beſſer zuverforgen.
Vnd damit man einen Vorrath haben moͤchte/ dazu man in dergleichen ſchlennigen Faͤllen zugreifen moͤchte/ iſt im folgenden Jahre eine ſechsfachige Extraordinar vnd freywillige Stewre in vier Jahren/ ſo wol von den Fuͤrſtlichen Emptern vnd Cloſtern/ als von der Prælaten/ Herꝛen vnd Ritterſchafft Guͤtern/ vñ der Staͤdte Eigenthumb eingebracht/ vnd zwo Kaſten/ die eine zu Stettin/ die doch hernach propter præſentiam aulæ/ vnd vmb anderer Vrſachen willen/ auff Stargard gebracht/ die andere zu Ancklam niedergeſetzet/ dahin eine anſehenliche Sum̃a Geldes zu des Landes nothturfft hinterleget ward.
Hierauß ſind folgends den Fuͤrſten wegen expedition des Landfriedens bey vorgeſagetem Braunſchweigiſchen durchzugk v. tauſend Thaler gefolget/ vnd etliche Tuͤrckenſtewren/ vnd andere nothwendige Außgaben des Landes erleget vnd abgeſtatet.
16. Ponnern verſorge ſich wegen Herlog Erichen Zuger beſſer mit Harliſch vnd Waſen/ vnd richte zweene Laudaſten an.
A. C. 1564.
Darauff iſt im Jahr mdlxvj. auff fuͤrhergehende beliebung Kayſ. May. zu guter handhabung der Gerechtigkeit eine wollgefaſſete Gerichtsordnung/ daruͤber lange Zeit zuvor iſt berathſchlaget worden/ von allen Landesfuͤrſten gefaſſet/ vnd in ſchwang gebracht.
Vnd als folgendes Jahr die drey Junge Hertzogen aus Pommern wieder anheim zu Hauſe kamen/ als Johan Friederich von Wien/ da er Kayſ. May. bey anderthalb Jahr zu Hofe/ vnd im Heereszug in Hungern wider den Tuͤrcken auffgewaͤrtet; Bogiſlaff aber vnd Ernſt Ludwig von der Vniverſitaͤt zu Wittenberg; Haben ſie nebenſt den andern beyden juͤngeſten Bruͤdern die Erbhuldigung vom Adel vnd Staͤdten Wolgaſtiſches Ortes auffgenommen/ vnd ſind nichtes deſto weniger in geſambter Hoffhaltung verblieben/ biß jhnen Hertzog Barnimb der Elter/ da er nunmehr bey funffzig Jahren das Regiment loͤblich vnd woll gefuͤhret/ auff vorgehabten Rath der ſeinigen/ weil er keine Maͤnnliche Leibes- Erben hette/ ſein Land vnd Leute nebeſt dem Regiment im Jahr mdlxix. freywillig/ ohne zwang/ bey guter Vernunfft gantz abtrat.
Damit gab der fromme Herꝛ ein ſtatlich Exempel eines recht verſtaͤndigen vnd vergnuͤgeten Gemuͤhtes von ſich/ daß ſich mit hindanſetzung der nichtigkeit zum Ewigen wolte fertig machen/ vnd zugleich ſehen vnd wiſſen/ wie ſein Land vnd Leute bey ſeiner Lebenszeit verſehen wuͤrde.
Demnach iſt dieſe Vergleichung zwiſchen jhme vnd den Jungen Herren getroffen/ das er jhnen ſein Regiment/ Land vnd Leute mit gutem Bedacht einraͤumete/ gleichwol die Oberauffſicht des gantzen Landes/ nebſt der Fuͤrſtlichen Reſidenz vnd Schloß zu Stettin/ auch Colbaz/ Belbuck/ Sazig/ Zachan/ Marienfließ/ vnd die Jungfrawen Cloſter fuͤr Stettin vnd Pyritz/ nebenſt der Oderburg/ die er gar zierlich von anno mdlj. her/ ſeydt der zeit dz Fuͤrſtliche Haus abgebrandt war/ ausgebawet hette/ mit allen Gefellen/ Einwohnern vnd Fuͤrſtlicher Jurisdiction fuͤr ſich behielt.
17. Nach abgefaſſeter Grichts- Ordnung nehmen le Jungen
Wolgaſtiſchen Herren die Erbhuldigung auff/ vnd Hertzog Barnimb der aͤlter trit jhnen auch die Stetiniſche Regierung ab. A. C. 1566. 1567.
A. C. 1569.
A. C. 1551.
Ferners haben auch die Junge Herren/ auff gutachtung Hertzog Barnimbs/ wegen jhrer Erbtheilung dieſen Schluß gemachet/ daß/ weil beſage der alten Erbvereinigungen nur zween regierende Fuͤrſten ſein muſten/ der aͤltiſte vnd dritte Bruder/ als Johan Friederich vnd Ernſt Ludwig/ vmb das Land/ wie es zu Philippi vnd Barnimbs zeiten iſt getheilet geweſen/ das Loß werffen ſolten.
Vnd ob wol Hertzog Bogiſlaff im Alter Hertzog Ernſt Ludewigen vorgieng/ auch nicht weniger zur Regierung/ als derſelbe/ geſchicket war/ hat er ſich doch guthwillig mit den beyden Emptern Barth vnd Campe vnd xlvij. Roßdienſten/ ſo darzu geleget ſein/ abweiſen/ vnd vergnuͤgen laſſen.
Alſo iſt nun durchs Loß Johan Friederichen Stettin vnd Hinter Pommern: Ernſt Ludewigen Wollgaſt vnd Vor Pommern zugefallen/ vnd dabey abgeredet/ daß Johan Friederich ſeinen Bruder Barnimb biß zu Barnimi des Eltern todte bey ſich behalten/ vnd jhme das Ampt Buͤtow einreumen/ vnd zum vnterhalt an Gelt vnd Victualien Jaͤhrlich ein gewiſſes reichen; Nach abgang aber Barnimi des Eltern jhme noch dazu das Ampt Ruͤgenwalde/ nebenſt dem dazu gelegenen Adel/ auch von xlvij. Roßdienſten/ eingeben ſolte.
Was Caſimir belanget/ iſt vorabredet/ weil er noch minderjaͤhrig/ daß er nebenſt der Fraw Mutter vnd Fraͤwlein zu Wollgaſt/ biß zu des alten Herꝛen Todtesfall/ ſolte vnterhalten werden/ vnd daß jhme/ wann Johan Friederich nach abgange des alten Herren ins voͤllige Regiment treten/ vnd das Bißthumb vbergeben wuͤrde/ zu ſolchem Bißthumb ſolte Beforderung gethan werden.
Jmgleichen iſt auch abgeredet/ daß ſo einer von den genandten regierenden Herren ohne Soͤhne verfiele/ wo ſichs zu Stettin zutruͤge/ Hertzog Barnimb/ wo aber zu Wollgaſt/ Hertzog Bogiſlaff in der Regierung folgen/ vnd ſeine zuvor eingehabte Empter Hertzog Caſimiro einreumen/ vnd alſo folgends ein jeder/ der zur Regierung keme/ dem anderen abgetheileten Herꝛen ſeine Empter liefern ſolte.
Dieſe Handlung iſt alsfort auff einem allgemeinen Landtage zu Wollin von allen Staͤnden durchaus beſtetiget/ vnd alſo zu Wercke geſetzet/ da dann auch die Erbeinigung vnd Erbvertraͤge/ ſo Hertzog Barnimb der Alte/ vnd Hertzog Philipp bey theilung des Landes im Jahr mdxxxij. auffgerichtet haben/ ernewert vnd verbeſſert ſind/ daß die Fuͤrſten in beyden Regierungen bey der Augſpurgiſchen Confeſſion/ Corpore Doctrinæ/ vnd Lutheri Schrifften bleiben/ keine Secten vnd Rotten im Lande leiden/ daß Biſchoffthumb Cammin/ vnd ein Ehrwuͤrdig Capittel vnverrucket laſſen/ der Vniverſitaͤt Greiffswaldt/ vnd des Pædagogij zu Stettin halben/ ohne gemeinen Raht/ keine Enderung vornehmen/ einander trewlich meinen/ in allen des Landes/ vnd eines jeden Herꝛen/ Noͤthen fuͤr einen Mann ſtehen/ ſich in keine Kriege vnd newe Verbuͤndnuſſe/ ohne des andern Wiſſen vnd Willen/ vnd der Land- Staͤnde Rath einlaſſen/ auch in keine Schulde ohne der vornembſten Landſtaͤnde Raht ſich ſtecken/ keiner des andern feind werden/ ſondern ein jeder dem andern beyſtehen/ keinen Diener/ der dem andern Theil zu widern ſein moͤchte/ annehmen/ die Landſtaͤnde bey jhren Privilegien laſſen/ nach einhalt derſelben keine andere Amptlente/ ohne groſſe erhebliche Vrſachen/ vnd vorhergehenden Raht der Land- vnd Hoff Raͤhte/ als die in dieſen Landen gebohren/ geſeſſen vnd wohnhafftig/ ſetzen/ keine newe Zoͤlle den Vnterthanen oder Frembden auflegen/ noch bey Kayſerl. Mayt. außbitten/ das Land ohne getrewen Rath der ſaͤmptlichen Landſtaͤnde nicht ferner von einander ſetzen/ vnd die Landſtaͤnde beyder Regierung fuͤr ein Corpus achten wollen.
Vnter andern iſt auch dieſes in gemelter Vereinigung abgeredet vnd geſchloſſen/ daß/ ſo Jrrungen vnter den Fuͤrſten entſtehen wuͤrden/ ſolche erſtlich durch die Hauß- vnd Hoff Raͤhte/ vnd da ſie von denen nicht zuentſcheiden/ durch den Prælaten/ den Biſchoff von Cammin- oder da derſelbe Fuͤrſtliches Stammes/ durch den Statthalter ſampt xij. der Fuͤrnembſten von der Landſchafft/ behoͤret/ vnd in ſechs oder acht Wochen entſcheiden/ vnd darin erkand werden ſol.
Wuͤrde aber hiedurch den Jrrungen noch nicht abgeholffen ſein/ das die Prælaten/ Herren/ Mann vnd Staͤdte bieſelbe in Guͤthe oder mit Recht entſcheiden/ vnd fuͤr keine Außlaͤndiſche Herꝛſchafft kommen laſſen ſollen.
Wuͤrden aber die Fuͤrſten die Prælaten/ Herꝛen/ Mann vnd Staͤdte nicht hoͤren/ dieſelbe ſtille ſitzen ſollen/ biß die Fuͤrſten ſie hoͤren wuͤrden.
Jmgleichen iſt/ laut der Pommeriſchen Außtraͤge/ abgeredet/ wann einer von den Landſtaͤnden den Fuͤrſten zu beſprechen hat/ daß derſelbe Fuͤrſt fuͤr ſeinen Prælaten vnd Edlen fuͤr Gerichte ſtehen/ vnd dieſelbe dem Klaͤger/ laut der Rechten Ordnunge/ oder im fall es Lehenſachen/ coram paribus curiæ, ohne verzug Recht wiederfahren laſſen/ vnd der Klaͤger von dem Beklagten Fuͤrſten Fried vnd Geleit haben ſolle.
18. Die fuͤnff junge Pom̃erſche Herren machen wegen jhrer Erbtheilung einen Schluß/ ernewren die Erbeinigungen vnd Erbvertraͤge/ vnd bereden ſich wegen einer Policey Ordnung/ vnd bewilligen etliche Jungfrawen Cloͤſter anzurichten.
A. C. 1569.
A. C. 1531.
Es iſt auch zugleich auff gemeltem Landtage eine Policey Ordnung abgeredet/ vnd fuͤnff Jungfrawen Kloͤſter/ als Marienfließ/ vnd Stolpe im Stetiniſchen; Bergen vnd Verchen im Wollgaſtiſchen/ vnd Collberg im Stifft/ ein jedes auff xx. Perſohnen anzurichten/ von den Fuͤrſten gewilliget/ vnd noch dazu vom ſechſten zu Gartz auch Verheiſſung gethan/ davon doch nur drey/ als Marien Fließ/ Bergen vnd Collberg in ſchwang ſind gebracht worden/ doch nicht ohne wiederſprechen der Staͤdte/ die der Ritterſchafft es nicht wolten guth laſſen/ das allein Adeliche Jungfrawen hinein ſolten genommen werden/ vnd auch erhielten/ daß wann ein oder mehr Kloͤſter mit Adelichen Jungfrawẽ nicht wuͤrden vollkoͤmlich beſetzet ſein/ jhre Kinder auch ſolten angenommen werden.
Auch ward abgeredet/ daß das hinterſte Theil S.
Otten Kirchen zu Stettin/ ſolte abgethan vnd nieder gelegt/ vnd allein das Chor vnd Cappelle vmb der Fuͤrſtlichen Sepultur willen erhalten/ vnd alle Officia/ als Decanatus/ Cantoria/ auch Canonicat vnd Præbenden/ vnd alle andere Gerechtigkeiten der Kirchen S.
Otten/ S.
Marien Kirche incorporirt vnd einverleibet werden.
Folgends hat Hertzog Johan Friederich Fraͤwlein Erdmuth/ Johan Georgij Marggraffen zu Brandenburg Tochter/ ſich ehelich verloben vnd beylegen laſſen.
Da dieſes alſo in vnſerm Vaterlande vorlieff/ fuͤhreten Daͤnnemarck vnd Schweden einen groſſen langwirigen ſiebenjaͤhrigen Krieg wieder einander/ in welchem die Pommeriſche Staͤdte den Schweden allerley Zufuhr theten/ vnd darumb auch einmahl von den Daͤhnen faſt groſſen Schaden erlitten hetten/ wenn nicht eine Schwediſche Schiffsarmee die Daͤhniſche Schiffe/ ſo am Ruden/ vnd da herumb/ auff die Sundiſche vnd andern lawreten/ geſteubert/ vnd jhrer vier Schiffe biß an Greiffswald verfolget hetten.
Weil aber hiedurch gantz Teutſchland/ inſonderheit an den Seekanten/ merckliche verhinderungen an der Handlung/ vñ abnehmung der Zoͤlle/ vnd anderen Schaden empfieng/ als haben ſich ſchon im Jahr mdlxvij. die Hanſeſtaͤdte/ durch die von Stettin vnd Strallſund/ vnd dero Geſandten/ Georg Straupitzen vnd Benedict Foͤrſtenawen/ darzwiſchen legen/ vnd zwiſchen beyden Koͤnigen einen Vertrag ſuchen wollen.
Andere Potentaten imgleichen haben beyde Parten vielfaͤltig erſuchet/ vnd Handlung vnter jhnen vorgenommen/ die doch alle ohne Frucht zerſchlagen ſein.
Endlich iſt auff Vnterhandlung Kayſ. Mayt. vnd der Koͤnige in Franckreich vnd Polen/ auch des Churfuͤrſten in Sachſen/ im Jahr mdlxx. ein Tag zu Stettin zur guͤthlichen Handlung gewilliget.
Von Kaͤyſerl. Mayt. iſt Hertzog Johan Friederichen die obriſtc Commiſſion auffgetragen/ vnd ſind jhme Jochim Schlick ein Graff zu Paſſaw vñ Herꝛ zu Weiſſen Kirchen/ vnd noch zwene andere Herꝛen als Chriſtoff von Carlowiz/ vnd Caſpar von Minckewitz zugeordnet.
Jm nahmen des Koͤniges von Franckreich erſchien Carolus Danæus; Vom Koͤnige aus Polen war vnter andern der beruͤmbte Hiſtoricus vnd Coadjutor des Stifftes Heylsberg Martinus Cromerus zukegen.
Von wegen des Churfuͤrſten aus Sachſen war da/ nebenſt andern zwenen Churfuͤrſtlichen Raͤhten/ Ludwig Graff von Eberſtein.
Dennemarck/ wie auch Schweden vnd Luͤbeck/ hetten auch/ alſe Parten/ jhre anſehnliche Geſandten abgefertiget.
Alſo ward nun die ſchwere Sache/ daruͤber ſieben Jahr groſſe Kriege gefuͤhret wahren/ auffm Rathhauſe zu Stettin fuͤrgenommen.
Die Propoſition vnd ferner alles anbringen geſchahe im Nahmen der Herꝛen Commiſſarien von Doctore Laurentio Ottone/ Stettiniſchen Cantzler/ einem wolberedten Manne/ vnd ob wol mit dieſer Handlung gantzer ſechs Monden zugebracht wuͤrden/ ſo iſt ſie doch wol abgelauffen/ vnd hat ein gewuͤnſchet Ende erreichet.
Dann es iſt aller Krieg vnd Wiederwill abgethan/ ewigwehrender Friede auffgerichtet/ alle Gefangene auff beyden ſeyden gelediget/ alle Sigillation vnd Schiffarth/ inſonderheit auff der Narva/ frey gegeben/ die Kriegeskoſten gegen einander auffgehaben/ der Streit wegen der drey Cronen/ die beyde Koͤnige im Wapen fuhren/ zum Proceß dermaſſen außgeſetzet/ das jhrenthalben kein Streit zu ewigen Zeiten mehr ſol gefuͤhret werden:
Ferner iſt aller Spruch vnd forderung eines zu des andern Koͤnigreich erloſchen:
Die Grentzen richtig/ wie vor alters/ geſetzet: Elfsburg/ dz Schloß/ von Dennemarck der Cron Schweden/ vnd Jempterland vnd Hardalen/ nebenſt allen abgenommenen Schiffen vnd Geſchuͤtzen/ von Schweden der Cron Dennemarck wieder abgetreten vñ eingeantwortet.
Auch hat Schweden die Lieflaͤndiſche Stifft/ Oſel vnd Revall/ ſampt dem Cloſter Pardieß/ ſo Hertzog Magnus/ des Koͤniges aus Deñemarck Bruder/ eingehabt/ vnd vnter das Roͤmiſche Reich gehoͤreten/ wie auch das Hauß Soñenburg der Kayſ. May. vñ dem Roͤmiſchen Reich wieder abgetreten/ das ſie von demſelben dem Koͤnige aus Dennemarck/ Schutz: vnd protections weiſe vertrawet vnd eingeantwortet wuͤrde:
Die vbrige Lyfflaͤndiſche Stuͤcke/ als die Stadt vnd Schloß Revall/ ſampt dem Hauſe Wittenſtein/ vnd anderen Orteren/ welche die Cron Schweden noch einhette/ vnd dem Roͤmiſchen Reich als directo Domino zuſtuͤnden/ wuͤrden dem Koͤnige in Schweden protectionsweiſe von Kayſ. May. vbergeben.
Endlich iſt auch im Abſcheid zwiſchen den Koͤniglichen Deñemaͤrckiſchen vnd Polniſchen Com̃iſſarien abgehandelt/ darin etliche eingefallene Gebrechen vnd Jrꝛungen/ inſonderheit wegen etlicher Dantziger Schiffe/ ſo von Deñemarck angehalten wahren/ verglichen wurden.
Vnd alſo ſind alle Parte mit gutem Content vnd freundlichem Willen von einander gezogen/ vnd Hertzog Johan Friederich hat bey dieſem ſchwerem Wercke viel gethan/ auch ein groſſes auffgewand/ ſich allenthalben Fuͤrſtlich vnd ruͤhmlich gehalten/ vnd damit einen groſſen Nahmen erworben.
19. Zwiſchen Dennemarck vnd Schweden ward nach einem ſiebenjaͤhrigen Kriege zu Stettin ein Friede getroffen.
A. C. 1567.
A. C. 1570.
Daß neheſte Jahr nach dieſer anſehnlichen Zuſam̃enkunfft zu Stettin/ vnd darauff erfolgetem Vertrage beyder Koͤnigreich in Schweden vnd in Daͤnnemarck/ ſind Hertzog Johan Friederichen/ wegen der auff der Fuͤrſtlichen Kammer hafftenden Schulden/ die theils durch die anſehnliche Friedenshandlung/ theils das J. Fuͤrſtl. Gn. in des heiligen Reichs Deputation Sachen/ da ſie auff neheſtem zu Speyr gehaltenen Reichstage/ zu einem Adjuncten verordnet war/ groſſe Vnkoſten gewendet hette/ vnd andere Außgaben vervrſachet wahren/ etliche extraordinar Stewren/ auff dem Landtage zu Ruͤgenwalde gewilliget.
Eben in ſolchem Jahr hat der Hertzog bey den ſaͤmptlichen Marggraffen von Brandenburg die Anwartung an der Newmarck dem Lande Sterneberg/ wie auch Vieraden vnd Loͤkenitz/ im falle die Marggraffen ohne Maͤnliche Erben abgehen wuͤrden/ erhalten.
Dann weil das Hauß Brandenburg an dem Hauſe Pom̃ern die geſambte Hand vnd anwartung hette/ vnd deſſenthalben von den Hertzogen aus Pommern freundlich erſuchet ward/ ſie/ mehr Liebe vñ Freundſchafft zupflantzen/ zu gleichmaͤſſiger Jegenanwartung am Churfuͤrſtenthumb vnd Landen zubefuͤrdern/ die ſaͤmptliche Marggrafen aber/ als die mit den Chur- vnd Fuͤrſten zu Sachſen/ vnd Landgrafen zu Heſſen/ durch eine Erbliche vnd mit leiblichem Eyde betewrete Vmbruͤderung/ zuſammen geſetzet/ Jhnen darin durchaus mit allen jhren Landen nicht willfahren kuͤnten/ haben ſie dennoch/ jhren freundlichen zugethanen Willen mit etwas zubeweiſen/ die Chur- vnd Fuͤrſtliche Haͤuſer Sachſen vnd Heſſen darin zuwilligen vermoͤcht/ das ſie daß Land/ ſo vber der Oder gelegen/ als die Newmarck vñ Land zu Sterneberg/ deßgleichen auch die Lehenſchafft vber die Haͤuſer Loͤkenitze vñ Vieraden/ vorgedachter Erbfurderung dermaſſen außziehen mochten/ auff dz ſolches alles/ auff den fall/ wenn das Hauß Brandenburg gantz vnd gar abgienge/ nicht an Sachſen vnd Heſſen/ ſondern an Pom̃ern/ fallen ſolle/ vnd zu mehrer bekraͤfftigung dieſer Vbergabe/ hat der Churfuͤrſt vnd Marggraff bewilliget/ ſo offt einer oder mehr jhrer Lehnleute in der Newmarck vnd Land zu Sterneberg/ auch ein Grafe von Hohenſtein zu Vieraden/ vñ ein Schulenburg zur Loͤkeniz Lehenspflicht/ oder die Staͤdte in gemeltem Land Erbhuldigung thun/ das ſie den Regierenden Landsfuͤrſten in Pommern auff obgemeltem fall zugleich mit ſchweren vñ Huldigung thun ſollen.
Vber ſolche Erbeinigung von Kaͤyſ. May. beſtetigung zu erhohlen/ hat ſich Hertzog Johan Friederich im Jahr mdlxxiij. nach Wien in Oſterreich erhoben/ vnd Kaͤyſerliche Conſens- Briefe erhalten.
20. Hertzog Johan Friederich haͤlt einen Landtag
zu Ruͤgenwalde/ vnd wird wegen der Newmarck/ Sterneberg/ Vierraden vnd Loͤkeniz des Angefaͤlles halben verſichert.
A. C. 1571.
A. C. 1573.
Selbiges Jahr verſtarb der gottſehlige Hertzog Barnimus/ den man billich einen Vater des Vaterlandes neñen moͤchte/ im lxxij. Jahr ſeines Alters/ in der Odersburg fuͤr Stettin/ die er auffs zierlichſte erbawet hette/ aber daran man nun wiederumb etliche Jahr zuthun gehabt/ ehe man ſie hat gantz niederreiſſen koͤnnen.
Gemelte Odersburg hat jhre Trawr uͤber dieſen frommen Landesvater auch mercken laſſen.
Dann kurtz nach ſeinem Todt ſind alle Wetterhanen vnd Knoͤpfe/ ſo auff den Gebaͤwden ſchoͤn verguldet waren/ in einer Nacht gar ſchwartz geworden/ ob wol zu der zeit kein Blitz/ Donner vnd Regen ſich hat mercken laſſen.
Bey dieſes Hertzogen Zeit iſt das Land noch in gutem Flore vnd Auffnehmen geweſen/ vnd hat ſich nach den vorigen Kriegen ſehr vnd mercklich gebeſſert/ vnd er ſelbſt ließ vber vermuthen eine anſehenliche Barſchafft nach/ ob er ſchon niemahlen einige vngewoͤhnliche Schatzunge vnd Vnpflicht vber das/ was die allgemeine Reichsburden/ uͤbliche Fraͤwleinſtewren/ vnd vnvermeidentliche Noth/ vnd des Landes beſte erforderte/ dem Lande auffgebuͤrdet hette.
Aber ſeither ſeinem Abſterben/ wie faſt alle vnſere Pom̃eriſche Geſchicht- Buͤcher andeuten/ hat daß Land/ daruͤber er regierete/ wenig guter gluͤcklicher Sterne gehabt/ vnd es hat folgends keinem von den Herꝛen/ die nach jhme zu Stettin regieret haben/ gegluͤcket/ das ſie in ſolcher jhrer Regierung im Stetiniſchen Lande mit einigem Erben maͤnliches oder weibliches Geſchlechts ſolten ſein begabet worden.
21. Barnimb der aͤlter ſtirbt auff der Odersberg fuͤr Stettin/ die er erbawet hette/ vnd laͤſſet dem Lande wenig gluͤcklicher Sterne nach.
A. C. 1573.
22. Hertzog Johan Friederich vbergibt Caſimire dz Biſthumb Cammin/ leſſet ſich im Lande huldigen/ erbawet daß Fuͤrſtliche Hauß vnd Schloß Kirche zu. Stettin.
Nach Barnimi des aͤltern Todte hat Hertzog Johan Friederich das Biſthumb Cammin in die Hand der Prælaten vbergeben/ die dann alsfort ſeinen Juͤngſten Bruder Caſimirum erwehlet:
Welcher auch drauff durch ſeinen Bruder ins Stifft iſt eingefuͤhret worden/ vnd die Huldigung vom Adel vnd Staͤdten auffgenommen hat.
Auch hat hochgemelter Hertzog Johan Friederich in kegenwart ſeines Brudern/ der die naͤhiſte Anwartung an das Stetinſche vnd Hinterpommeriſche Land hette/ wie auch der Maͤrckiſchen Geſandten/ die Erbhuldigung im Jahr mdlxxv. vberall im Lande Stetinſcher Regierung angenommen/ auch alsfort darauff nach geendigter Huldigung S. Otten Kirch vnd das alte Fuͤrſtliche Haus/ ſo ſchon zuvor durch den Brand verderbet war/ niedergeriſſen/ vnd an ſolchen Ort von grund auff ein ander Haus oder Schloß/ nebenſt der dabey gelegener Hoffkirchen/ gar zierlich/ alles durchgewelbet/ durch einen Welſchen Bawmeiſter/ mit nahmen Antonius Wilhelm/ erbawet.
Vnd ob wol folgends Jahr abermahl ein Fewr auffm Alten Hauſe/ aus Hertzog Barnimbs des Juͤngern Gemach/ angieng/ ſo iſt doch ſolches bald wieder geleſchet/ vnd das gantze newe Gebaͤwde innerhalb zwey Jahr faſt gantz vollfuͤhret geworden/ eben vmb die Zeit/ da die Peſte zu Stetin ſehr zu graſſieren anfieng/ vnd das Hoffgericht/ der klebenden Seuche halben/ nach Pyriz eine zeitlang verleget/ auch der Thurn zu S. Nicolai in Stetin außgebawet ward.
A. C. 1575.
A. C. 1576.
Ehe aber die Regierungen beſagter maſſen beſtellet ſein/ iſt zu Stetin mit den Loyzen das vorgegangen/ welches daß gantze Land zu Pommern/ ja auch die benachbarte oͤrter/ mit einem vnſaͤglichen Schaden/ gefuͤhlet haben.
Gemelter Loyzen Geſchlecht/ wie Paul Friedeborn in den Stetiniſchen Geſchichten meldet/ ſollen von geringer Ankunfft geweſen ſein/ vnd der erſte vnter jhnen/ der ſich zu Stetin geſetzet hat/ mit nahmen Michel/ ſol aus Clempin/ einem Dorff bey Stargard/ entſproſſen ſein/ vnd bey Albrecht Hogenholtzen erſtlich fuͤr einen Kauffjungen/ hernach fuͤr einen Kauffgeſellen gedienet haben.
Dieſes ſeines Herꝛen Witbe/ als er verſtorben iſt/ ſol er geheurahtet/ vnd dadurch in ſolch ein anſehen gerahten ſein/ das er der Stadt Buͤrgermeiſter geworden iſt.
Sein Sohn Hans Loyze iſt auch Burgermeiſter in Stetin hohes anſehens geweſen.
Dieſer hat vier Soͤhne nachgelaſſen/ welchen das Gluͤcke anfaͤnglich ſo wol gefallen/ daß ſie faſt in allen benachbarten Koͤnigreichen einen groſſen Handel fuͤhreten/ vnd inſonderheit einen vberaus groſſen reichen Wechſel trieben/ vnd dadurch in allen Kaͤyſer- Koͤnig- vnd Fuͤrſtlichen Hoͤfen bekand waren.
Dannenhero fiengen ſie auch an einen hoͤheren Stand/ als ſonſt ein Kauffman pfleget/ zufuͤhren/ brachten groſſe Schloͤſſer/ Doͤrffer vnd andere Herꝛſchafften an ſich/ befreyeten ſich auch mit den vornembſten vom Adel/ vnd lebeten/ wie der reiche Mann im Evangelio.
Dadurch kamen ſie in ſolch anſehen vnd glauben/ das derſelb ſein Geld wol anzulegen vermeinete/ der es den Loyzen vnter die Haͤnde gab.
Alſo ward jhnen von allen Enden vnd oͤrtern aller Vorrath an Gelde zugeſchleppet/ das ſie von hunderten mit x. xij.
vnd mehren Jaͤhrlich richtig verzinſeten.
Vnd ſolchen jhren Handel deſto fuglicher zutreiben/ ſetzeten ſich jhrer zween/ Michel vnd Simon/ zu Dantzig/ Steffen begab ſich nach Luͤnenburg/ vnd Hans hielt zu Stettin oͤffentlich Hoff/ vnd bawete/ wie es noch zuſehen iſt/ ein faſt Fuͤrſtlich Hauß.
Nun hette Koͤnig Sigismund Auguſtus in Polen/ wegen ſeiner vorhabenden Kriege mit Mußkow/ vielleicht auff angeben der Loyzen/ von den ſaͤmptlichen Pommeriſchen Fuͤrſten/ als jhren Nachbawren vnd nahen Vettern/ eine hohe anſehenliche Sum̃a von c. tauſend Reichsthalern/ jegen J. Koͤn. Mayt. vñ der Præſidenten vnd Commiſſarien der Pomerelliſchen vnd Preusſiſchen Schatzkammer/ vnd der darin verſetzeten Buͤrgen ſtattliche Obligation/ auff ſieben Jahr lang gebeten.
Zu derſelben auffbringung muſten auch die Loyzen/ aber nach jhrer Gewonheit mit frembdem Gelde/ helffen/ vnd ward in dieſem Wercke inſonderheit Jacob Zizevitz/ ein vornehmer beredtſahmer vnd geſchicketer Mann/ Fuͤrſtlicher geweſener Cantzler zu Wolgaſt/ nunmehr Hoffrath vnd Schloßhaͤuptman zu Stettin/ gebrauchet/ den gemelte Loyzen auch in jhrer Cur hetten.
Dieſer mus ja vorher geſehen haben/ wo das Spiel hinaus lauffen wolte/ oder weil die Heurath/ ſo er zwiſchen Koͤnig Friederich in Dennemarck vnd Fraͤwlein Margaretha/ der fuͤnff Pommeriſchen Herren Schweſter/ vnter handen hette/ (deſſentwegen dann auch das Fraͤwlein nebenſt jhme ſchon eine Reyſe auff ſich genommen hette) zuruͤcke gieng/ ſo iſt er im Jahr mdlxxij. in eine groſſe Schwermuth gefallen/ hat ſich außdruͤcklich mercken laſſen/ er wolte vnd muͤſte von der ſchnoͤden Welt ſein/ vnd ſich alſo ſelbſt in der Nacht mit einem Federmeſſerlein die Kehle abgeſtochen.
Kaum vier Wochen nach ſolcher klaͤglichen Tragedy hat ſich Hans Loyze mit Weib vnd Kind von Stettin nach Dantzig/ vnd von dannen auff die Herꝛſchafft Tugenhagen/ die ſie zuvor vom Koͤnig aus Polen erlanget hetten/ gemachet/ vnd daſelbſt Geleite vnd Sicherheit erlanget/ den Karren aber allhie im Koth ſtecken laſſen.
Vnd es hat ſich nach ſeinem Abzuge befunden/ das er vnd ſein Bruder Steffan allein von dem Pommerſchen Adel vnd Staͤdten/ vnd ſonſten von Kirchen/ Kloͤſtern vñ Hoſpitaln auch Kindergeldern (dann jhnen iſt nichtes zu heilig geweſen) vber xx.
Tonnen Goldes auffgeliehen/ vnd mit einem Banquerot bezahlet haben.
Was hieruͤber in Pommern fuͤr ein Rechten/ Fechten/ Mahnen/ Schelten/ Schmehen vnd Verwirrung entſtanden ſey/ kan ein jeglicher leichtlich abnehmen.
Was ſonſten die anſehnliche Summa Geldes/ der Cron Polen von Pommeren vorgeſtrecket/ anbetrifft/ hat Hertzog Johan Friederich (nach deme der Krieg zwiſchen dem Koͤnige in Polen vnd der Stadt durch interpoſition vnterſchiedlicher Chur: vnd Fuͤrſten/ vnter welchen ſich auch vnſere Hertzogen aus Pom̃ern/ Johan Friederich vnd Ernſt Ludewig/ durch jhre Geſandten Teſſen Kleiſt vnd D. Joachimum Eger befunden/ gluͤcklich beygeleget/) ſolcher vnd anderer Sachen halben im Jahr mdlxxviij. vnd lxxxj. zweene allgemeine Landtage zu Paſewalck vnd Wollin gehalten/ vnd durch die Landſtaͤnde abhandeln laſſen/ was maſſen dieſelbe nach abſterben Koͤniges Sigismundi Auguſti wieder zufordern/ vnd wie die Buͤrgen zur zahlung anzuhalten weren/ auch wie immittelſt/ was dazu auffgeliehen/ moͤchte erſtatet werden.
Dieſe gantze Summa iſt durch beforderung vnſers letzten hochſehligen Herꝛen Hertzog Bogislai von der Landſchafft ſeiner vielgeliebten Fraw Schweſter/ der Hertzogin von Croja geſchencket worden.
23. Die Loyzen ſetzen Pommern vnd die benachbarte Oerter in einen vnſaͤglichen Schaden.
P. Frideborn in Chron. Stetin. l. 2. pag. 94.
A. C. 1569.
J. VVedel.
Coem. Friedeb. in annal.
Pome A. C. 1572.
A. C. 1578.
A. C. 1581.
24. Hertzog Johan Friederich beſſert das Land allenthalben/ ſchreibet Muſterungen aus/ bawet Friederichswalde/ fuͤhret in den Emptern vnterſchiedliche Gebaͤwde auff.
Vnter deſſen beſſert Johan Friederich daß Land allenthalben/ wo er kan/ hat auff ſeine Empter vnd jhre Einkommen vnd Außgaben/ als ein guter Haußhalter/ fleiſſige auffſicht/ leſſet auch nebenſt ſeinen anderen Bruͤdern/ weil die Papiſtiſche Liga ſich vmb dieſe Zeit mercklich herfuͤr thaͤte/ vnd im Ertz Biſthumb Coͤllen/ da der Ertz Biſchoff Gebharb ſich zum Evangelio bekandte/ jhre blutiges Beginnen blicken ließ/ nach dem Exempel anderer Chur- vnd Fuͤrſten im gantzen Lande eine allgemeine Muſterung im Jahr mdlxxxiij. ausſchreiben.
Der Stetiniſche Adel ward beym Dorff Penzelin in gegenwart Hertzog Friederichen; Der Wolgaſtiſche bey Ancklam/ in beyſein Hertzog Erneſt Ludewigen/ vnd der Hinter- Pommeriſche von Hertzog Barnimb gemuſtert/ vñ aller Roßdienſte fleißige Verzeichnuß vnd Regiſtratur von newen druͤber auffgerichtet.
A. C. 1583.
Weil aber gemelter Hertzog Johan Friederich eine ſondere Luſt zum Jagen getragen/ hat er ein fleiſſiges Auge auff die Heyden vnd Waͤlder gewand/ vnd dieſelbe/ wo er gekoͤnt/ gebeſſert.
Jnſonderheit hat er auff der Stetiniſchen Heyde eine newe Wildbahne angeleget/ vnd das Jagthaus zum Sacke mit newen Gebaͤwden ſo außgebawet/ vnd mit ſchoͤnen Teichen/ Graben/ Mawrwercken vnd Garten ſo angerichtet/ das er nicht allein ſein Fuͤrſtlich Hofflager daſelbſt haben/ ſondern auch andere Fuͤrſten/ die vnterſchiedliche mahl jhn an ſolchem Orte begaͤſtigeten/ loſieren/ vnd anſehenliche Auffwartung jhnen leiſten koͤnte.
Dieſe newe Hoffſtatt iſt hinfort Friederichswalde geheiſſen/ vnd der Hertzog hat dazu von Heinrich Borcken zu Panſyn ſeinen Antheil der Doͤrffer Roſow vnd Damerviz/ vnd von Joſt vnd Curd/ denen von Devitzen/ das Dorff Derz bey Maſſow erkaufft/ vnd neben andern mehr Doͤrffern/ die er von den Emptern Colbaz vnd Marienfließ namb/ zu dieſem newen Hauſe vnd Ampte geleget.
Hat auch mit Stargardt vmb die beyde Doͤrffer Puzerlin vnnd Bruckhauſen/ die dem Friederichswalde wol gelegen waren/ Handelung vornehmen laſſen/ vnd anſehenliche Erſtattung verheiſſen.
Aber ſolche Stadt hat ſich in keine Handelung einlaſſen/ noch einige Vorſchlaͤge annehmen/ ſondern lieber einen Vnwillen auff ſich laden/ als jhre Stadtguͤter verringern oder entwenden wollen.
Als nun beſagter maſſen das Hauß Stetin vnd Friederichswalde außgebawet war/ hat der Hertzog auch die Fuͤrſtliche Haͤuſer zu Stolp in Hinter Pom̃ern vnd Lawenburg von newen außgefuͤhret/ vnd außgeſtafieret/ vnd nichts vnterlaſſen/ was zur beſſerung der Empter erſprießlich war.
Ließ auch das Muͤnzwerck an Gold vnd Silber beſter maſſen treiben/ vnd zum taͤglichen Gebrauch kleine Pom̃eriſche kupferne Pfennige pregen/ die doch/ weil ſie bey Frembden nicht gultig waren/ mit der Zeit/ inſonderheit/ da ein hauffen frembde kupferne Pfennige mit einſchlichen/ als vngultig/ ſind gehalten worden.
25. Hertzog Johan Friederich weil jhme viele hohe Außgaben auffgeſtoſſen waren/ wil zu deroſelben Abtrag die Acciſe vnd Tranckſtewr anrichten:
Vnd kan doch nicht darzu gelangen.
A. C. 1580.
1581. 1582.
Zu dieſen Wercken allen warden nun hohe Außgaben erfordert/ dadurch dann/ inſonderheit/ weil der Hertzog einen praͤchtigen Hoff hielt/ die Fuͤrſtliche Cammer in maͤrckliche Beſchwerungen gerathen iſt.
Solchen abzuhelffen hat der Hertzog vnterſchiedliche Landtage zu Treptow an der Rega/ als im Jahr mdlxxx. lxxxj. lxxxv. angeſetzet/ vnd ſeine Landſchafft dahin beredet/ das ſie die Poſten mit einer gewilligten Stewr vber ſich nahmen.
Denn er war mit lediger Hand/ wie er ſolches bey der Landſchafft außfuͤhrete/ zur Regierung gekom̃en/ vnd es hette Barnimb der Elter die vornembſte Empter fuͤr ſich behalten.
Barnimb dem Juͤngern aber hat muͤſſen das Ampt Buͤtow abgetreten/ vnd aus dem Ampte Ruͤgenwalde ein ſtattliches herauß gegeben werden.
Zu deme were viele vnd ein groſſes auffgegangen/ auff die Friedenshandlung zwiſchen Schweden vnd Dennemarck/ auff den Reichstag zu Regensburg/ auff die Deputationstaͤge zu Speyr/ Franckfurt vnd Wormbs/ auff die Viſitation des Kaͤyſerlichen Kammergerichtes/ welche Tagfarten er alle durch Legaten beſuchet hette/ auff erhaltung der Anwartung an der Newmarck/ vmb dero willen er in Perſon an die Kayſerl. Mayt. reiſen/ auch vielfaͤltige Legationkoſten anwenden muͤſſen:
Weiters auff ſeines Beylagers Vnkoſten vnd verbeſſerung des Silbergeſchirres zur Fuͤrſtlichen Tafel in ſolcher Ehrenzeit gehoͤrig/ auff die bezahlung der Zinſen von den Polniſchen außgeliehenen Geldern/ auff die Lehensempfahung/ auff die Dantziger vnd Polniſche Friedenshandlung/ Daͤhniſche Kindtauffe/ frembder Herren durchzuͤge/ einloͤſung etlicher allierierten Guͤter/ eingerichte Gebaͤwde aller Aempter/ Hoͤfe/ Aekerwercke/ vnd des Fuͤrſtlichen Hauſes zu Alten Stettin; Jtem auff das Muͤntzwerck vnd Einrichtung deſſelben/ auff Ehrenzuͤge/ ſo der Verwandnus halben nicht eingeſtellet werden koͤnnen/ auff die Grentzſetzunge/ welche der Koͤnig aus Dennemarck- vnd Hertzog Julius zu Braunſchweig zwiſchen beyden Fuͤrſtlichen Haͤuſern Pommern vnd Mechelnburg gezogen hetten.
Als aber dieſe mit gutem willen gefolgete Stewren noch nicht zureichen wolten/ iſt drey Jahr hernach/ eben in dem Jahr/ das man ſonſt/ nach der Stern Erfahrnen prognoſticieren/ das Wunder Jahr nennete/ die Stetiniſche Landſchafft nochmahlen zu Treptow an der Rega erfordert/ vnd man hat in ſie mit vielen Gruͤnden vnd Exempeln/ vberall in der Chriſtenheit gebraͤuchlich/ vnd inſonderheit mit dem Jndult vnd Begnadung/ ſo Hertzog Banimb der Elter vnd Hertzog Philippus von voriger Kayſ. May. jhre Land mit Acciſen- gleich dem Churfuͤrſten von Sachſen vnd Hertzogen aus Beyern/ zubelegen erlanget hetten/ vnd jetzigem Hertzog Johan Friederich vom Kayſer confirmiret war/ hart gedrungen.
Es wahren auch ſchon zuvor newe Zollmandata mit groſſem Vnwillen der Vnterthanen angeſchlagen/ die ſie ſchon offtermahlen zu caſſieren gebeten/ vnd dawieder ſchon die Stadt Stetin ein Kayſ. pænal Mandat ſine clauſula außgebracht/ vnd vmb deſſen abſchaffung Hertzog Ernſt Ludewig/ der Wolgaſtiſche Regierende Landsfuͤrſte/ bey Kayſ. May. angehalten hette.
Weil aber die Ritterſchafft vnd Staͤdte daßmahl feſte bey einander ſtuͤnden/ vnd gemelten Zoll vnd Acciſe/ dadurch/ jhrer meinung nach/ ein groſſer Abbruch jhrer wollhergebrachten Freyheit vnd Privilegen geſchehen moͤchte/ nicht eingehen wolten/ als haben ſie von dem Fuͤrſtlichen ernſten Mandat/ das jhnen an ſtatt eines Abſcheides zu geſchicket war/ an die Kayſ. May. appelliret/ vnd vnter andern angezogen/ wie ſie ſich von den Staͤnden des Wolgaſtiſchen Ortes nicht trennen koͤnten/ als mit denen ſie ein Corpus waren/ vnd die anjetzo in wehrendem Landtage an ſie ein Schreiben abgehen- vnd ſie darin verwarnen laſſen/ wegen der newen Zoͤlle/ vnd andern gemeinen Sachen/ nichts zu willigen/ ſondern es auff eine gemeine Zuſammenkunfft anzuſtellen:
Auch dabeneben ſehr groſſe Summen ſpecificieret/ die ſie ſchon jhrem Landesfuͤrſten contribuiret hetten/ vnd wie das Kayſerliche Jndult allein auff die Reichsſtewr vnd Landes Nothturfft/ nicht aber auff Fuͤrſtenſtewr/ oder in die Fuͤrſtliche Cammer gemeinet ſey/ dargethan.
Als derowegen der Hertzog/ wie ſehr ſich auch etliche bemuͤheten/ nichts erlangen koͤnte/ hat er ſich in Vnmuth/ vngeachtet/ das ſeine andere Bruͤder/ vnd die Wolgaſtiſche Landſchafft fuͤr die Stetiniſche Staͤnde ſcharffe intercesſionales einbrachten/ mit Graff Ludewigen von Newgarten/ nach Praga zur Kayſ. May. gemachet/ ob er vergoͤnſtigung der Acciſen/ welche ſchon/ wie er wuſte/ vor vielen Jahren in der Marck angegangen waren/ vber Stetin vnd das Hinter Pommern am Kayſerlichen Hofe mit Macht erlangen koͤnte.
Weil aber daſelbſt die Bahne ſchon berant war/ vnd ohne Verhoͤr des andern Partes nichts wirckliches koͤnte außgerichtet werden/ als hat der Hertzog/ nach ſeiner Wiederkunfft/ einen Außſchuß der Landſchafftkegen Stetin erfodert/ vnd mit mehrem Glimpff die Sache dahin verhandelt/ das x. Extraordinar Stewren in gewiſſen Jahren in den Landkaſten zubringen/ auff vertroͤſteten vnd gegebenen Reverß/ verwilliget worden.
Vnd iſt alſo das Land nochmahlen ohne Acciſe verblieben/ vnd der Mißverſtand vnd Argwon/ ſo dieſer Sachen halben ſich bißhero eraͤuget/ gaͤntzlich als Todt vnd erloſchen abgeleget/ laut des gegebenen Reverſes/ das J. F. Gn. die Landſtaͤnde mit den newlich angeſchlagenem Zoll Edicten/ vnd darauß gefodertem Zoll/ auch mit beſchehener Anmuthung der Acciſen beſchonet wiſſen/ vnd ſie ſampt vnd ſonders bey jhren habenden woller langeten Freyheiten vnd Gerechtigkeiten/ Privilegien vñ Conceſſionen hinfuͤhro in gnaden laſſen/ vñ ſie mit fernern Contributionen vnd Anlagen/ ohne dringende euſſerſte Noth/ die J. F. Gn. den fuͤrnembſten Staͤnden zu anfangs zu vertrawen/ vnd jhres Rhats zupflegen bedacht/ nicht belegen wolle.
A. C. 1588.
26. Zwiſchen Hertzog Johan Friderichen vnd der Stadt Stetin eraͤuget ſich ein Widerwille.
Sonſten hat ſich ſchon lange zuvor gar zeitig bey hochgemeltem Hertzog ein Wiederwille auff die Stetiniſchen/ wegen der Fiſch- vnd Hoͤltzerey/ vnd ſtreitigen Graͤntzen angezettelt:
Ja ſchon bey Hertzog Barnimi vnd Philippi zeiten waren Jrꝛungen zwiſchen dem Hertzogen vnd der Stadt.
Dieſelbe aber wurden daßmahl durch vnterhandlung Graff Juͤrgen von Eberſtein/ vnd etlicher Landſtaͤnde durch einen Receß im mdxxxv. Jahr beygeleget.
Vnd da nichtes deſtoweniger die Stetiniſchen fuͤrwandten/ das ſie an beruͤhretem Vertrage von den Fuͤrſtlichen Amptleuten verkuͤrtzet vñ beſchweret wurden/ vnternahmen ſich die vorige Vnterhaͤndler nochmahln im mdxl. Jahr einer guͤttlichen Handlung/ vnd vertrugen allen Mißverſtand wegen des Schoſſes vom Hoffgeſinde/ ſo in den Haͤuſeren zu Stadtrechte liegende wohnen/ wegen des Abthofes/ Schlachthauſes/ Weinberges zwiſchen der Stadt vnd Carthaus/ oder der Oderburg/ der Muͤhlenzoͤlle/ vnd anderer Dinge.
A. C. 1535.
A. C. 1540.
Nach dieſem eraͤngeten ſich allerhand Weitlaͤuftigkeiten vnd Grentz Jrꝛungen etlicher Hoͤltzung halben zwiſchen beyden Staͤdten Stetin vnd Golnaw/ daruͤber ſie zu thaͤtlichem eingreiffen ſo weit geſchritten/ das auch der Fuͤrſten erkundigete Gerechtigkeit an den ſtreitigen Orten mit darzu gekommen.
Derowegen interponireten ſich endlich die Hertzogen/ vnd nahmen ſich deſſelbigen Streits mit an: Darauß dann endlich/ vnd ſonſten ohne das/ weiter erfolgete/ das nicht allein gemelte Staͤdte miteinander/ beſondern auch die Hertzogen mit Stetin/ von wegen dieſer Holtzjrꝛunge/ wie gleichfals folgig etlicher anderen mehr Puncten halben/ vornemblich der Jagten/ Fiſcherey/ vnd eines newen Muͤhlenbawes/ auff dem Oderſtrom zwiſchen beyden Brucken/ in weitlaͤufftige Diſputation vnd Rechtfertigung am Kaͤyſerlichen Cammer Gerichte gerathen ſein.
Weil aber Buͤrgermeiſter vnd Rath zu Stetin ſolche weitlaͤufftige/ langwirige Außfuͤhrunge des Rechten/ zwiſchen Obrigkeit vnd Vnterthanen/ mehr zu zerruͤttunge/ denn zu befoderunge gemeines Nutzens/ dienlich ſein erachtet/ als haben ſie Hertzog Johan Friederich endlich/ etliche Vnterhandler zuverordnen/ gebeten.
Darauff iſt jhnen ſo wol/ als denen von Golnow/ Tagezeit angeſetzt/ vnd Hertzog Barnimb derſelbigen Handlung durch ſeine Raͤthe beyzuwohnen erbeten/ darin den xij.
Maij Anno mdxxxv. alle Streitigkeiten aus dem Grunde verglichen ſind.
So viel die Grentz- vnd Holtz Jrꝛungen zwiſchen der Crampe vnd Jhna betrifft/ weil beyder Staͤdte Privilegia faſt alt/ vnnd eines dem andern wiederig/ auch die Scheidemahl/ ſo dazu begriffen/ Alters halben deſolieret/ eines theils in der beſichtigung nicht befunden/ theils/ als die Dura Mericanicht geſtanden werden wollen/ der Hertzog auch ſich ſeines Jntereſſe am ſtreitigen Orte nicht begeben koͤnnen/ als iſt vertragen/ das zwiſchen der Golnowiſchen Schalme/ ſo gerade von der Jhna nach der Crampe/ zwiſchen Hertzog Otten- vñ Wichmans Graben gemachet iſt/ vnd der Splitterung oder Faulen Crampe/ in der mitte/ ein gerader Grabe/ auch von der Crampe in der Jhna einer ſolte gezogen werden/ vnd das alles was benieden ſolchem Graben zwiſchen der Jhna vnd Crampe nach der Roddun vnd Damanzke lieget/ denen von Stetin eigenthuͤmlich ſein vnd bleiben/ was aber vber dem Graben nach dem Golnowiſchen Schalm hin zwiſchen der Crampe vnd Jhna befunden wird/ vnd in der breite lxxix. Ruten/ vnd in der laͤnge mcc.
Ruten hat/ dem Hertzogen nach getroffenem Vergleich mit den Gollnowiſchen gelaſſen werde.
Wegen der Jagt iſt verglichen/ das den Stetiniſchen auff jhrem Grund vnd Boden die Jagt nach Schweinen/ Rehen/ Haſen/ Fuͤchſen/ Wolfen/ vnd dergleichen/ auff die Nezen alleine/ vnd nicht auff die Hagen/ auch das Weidewerck frey vnverboten ſein ſolle:
Das hohe Wild aber/ welches der Hertzog mit ſchweren Vnkoſten auff dieſe Heyden aus frembden Ortern bringen laſſen/ vnd Rephuͤner alleine hat er ſich vorbehalten.
So viel auch die Fiſcherey anbelanget/ iſt abgehandelt/ das der Stadt Stetin allerley Fiſcherey/ auff jhren eigenen Stroͤmen vnd Waſſer/ ohne alle Geld vnd Fiſchpaͤchte frey gelaſſen bleibe/ der Fuͤrſtlichen Herꝛſchafft aber iſt vorbehalten aller Herꝛenfiſch/ nemblich Lampreten/ Lachs vnd Karpen/ ſo in die Fuͤrſtliche Kuͤche muͤſſen geliefert werden/ der Rath aber hat allen Stoͤer/ ſo in jhrem Waſſer gefangen wird/ fuͤr ſich behalten.
27. Grentz- vñ Holtz- Jrꝛungen zwiſchen Stetin vnd Golnaw.
A. C. 1535.
Noch eine Jrꝛunge war zwiſchen dem Hertzogen vnd der Stadt wegen eines newen Muͤhlenbawes/ vber welchen weil kein Vergleich konte getroffen werden/ iſt ſolcher Punct zu kuͤnfftiger gelegenheit außgeſetzet.
Nicht lange hernach hat er noch einmahl wegen einer newen Windmuͤhl fuͤr der Stadt eine Vngnade auff ſie geworffen/ vnd dieſelbe in der Nacht durch den Stetiniſchen Schloß Hauptman Lorentz Podewilſen im Jahr mdxcij. niederhawen laſſen/ vorgebende/ das dadurch den Fuͤrſtlichen Muͤhlen abgang zugefuͤget wuͤrde.
Die Stetiniſchen zwar haben ſie auff erlangete Kaͤyſerliche Schutzbriefe wiederumb erbawen laſſen:
Aber dagegen hat er allen Muͤllern bey Leibesſtrafe geboten/ ſich auff der Muͤhle nicht gebrauchen zu laſſen.
Vnd iſt ſie alſo biß ins mdcxij. Jahr ſtille geſtanden/ da vnter andern auch dieſe Streitigkeit gehoben iſt.
28. Muͤhlen Jrrunge zwiſchen Hertzog Johan Friederich vnd Stetin.
A. C. 1584.
A. C. 1592?
A. C. 1612.
Gleichwol iſt der Hertzog in ſo groſſer Vngnade gegen die Stadt nicht geſtanden/ das er nicht ſolte jhr in Noͤthen beygeſprungen haben.
Deun da die Gemeine vnd Gewercke wegen der Stadt Holtzungen/ des vnzeitigen auffkauffes/ vnd vbermaͤſſigen außſchiffen des Kornes/ der frembden Handlung/ verboͤhung des Buͤrgerrechts/ Vorſchoſſes vñ Bierkaufes/ vnd anderer Dinge mehr/ wieder den Rath vnd Kauffman ſich faſt zu einer Empoͤhrung im Jahr mdxc. anlieſſen/ vnd dem Rath hundert Maͤnner bey zuſetzen ſich bemuͤheten/ hat er in der Perſohn die Sache zuverhoͤren/ ſich nicht verdrieſſen laſſen/ vnd ſolch einen Schluß gemachet/ darin dem Rath nichts von jhrem Rechten vnd Anſehen iſt genommen/ ſondern vielmehr Gilden vnd Gewercken gewiſſe Maſſe vorgeſchriben worden/ darnach ſie ſich in jhren Zuͤnfften zu achten hetten.
Alſo auch/ da ſieben Jahr hernach wegen einer eingefallenen Thewrung des Kornes/ da der Scheffel fuͤr zwey Gulden verkaufft ward/ Hans Belitz Fuͤrſtlicher Hoff Riemer/ ein vnruhiger Kopff/ etliche aus den Gewercken auffwigelte/ die ſich Malecontenten nenneten/ vnd das Kornſchiffen wegen der Tewren Zeit einzuſtellen/ dieſelbe/ ſo im Lande herumb fuhren/ vnd das Korn an ſich in groſſer Anzahl ſchlugen/ zuſtraffen/ vnd die Hollaͤnder/ ſo in der Stadt handelten/ wegzujagen vnd abzuſchaffen/ mit groſſer Vngeſtuͤme begehreten/ vnd ſchon mit Axten vnd Beylen/ vnd andern toͤdtlichen Wehren ſich oͤffentlich wieder die Rathsperſohnen ſehen vnd mercken lieſſen/ haben erſtlich die Fuͤrſtliche anweſende Rhaͤte einen Ehrbahren Rath/ vnd den Tumultuirenden Poͤfel gegen einander gehoͤret/ vnd da die Gemeine mit eines Raths erklaͤrung nicht wolte zufrieden ſein/ darin ſie darthaten/ das allbereit fernere Steigerung des Kornkauffes verboten were/ vnd das die Buͤrgerſchafft mit Nothturfft ſolte verſorget/ die mit frembden Gelde die Thewrung etlicher maſſen vervrſacheten/ vnd in das Getreyde vnzeitig jageten/ geſtraffet werden; Die Hollaͤnder aber ohne verruͤckung alles Handels vnd Wandels nicht abzuſchaffen weren/ iſt endlich der Landesfuͤrſt/ als jhme dieſes alles hinderbracht ward/ in der Perſon in die Stadt ſchleunig gekommen/ vnd hat ſolchen Beſcheid ertheilet/ dadurch die Vnruhen geſtillet/ vnd den Gewercken vnd Gemeine/ ſich alles vnordentlichen zuſam̃enlaufens im gantzen Lande zuenthalten/ bey gebuͤhrender Strafe anbefohlen iſt.
29. Einer Empoͤhrung in Stetin wird von Hertzog Johan Friederichen vorgebeuget/ auch die Malcontenten daſelbſt wegen des Kornkaufes geſtillet.
A. C. 1590.
A. C. 1597.
Bey erzehlung dieſer Stetiniſchen Haͤndel kan ich nicht vmbgang haben/ etwas von der Warths- Schiffarth/ vber welche zuerhalten die Stetiniſchen viele Jahr zugebracht/ vnd dann auch von den ſchweren Jrꝛungen/ ſo ſie mit den Franckfurtern an der Oder lange Zeit gefuͤhret haben/ hieher zuſetzen.
Auff der Wartha/ ſo jhren Außfluß bey Cuͤſtrin in der Newmarck in die Oder nimbt/ iſt vor dieſem eine freye Schiffarth biß auff Poſen/ vnd weiter hinauff/ ſo wol von dem Koͤnig in Polen/ als dem Orden/ welche die New Marck eine zeitlang gehabt/ beſtetiget vnd gehalten.
Jn den vielfaͤltigen Kriegen aber in Pommern vnd in der Newmarck iſt dieſe Fahrt von den Kauffleuten nicht ſo ſehr beſuchet worden.
Drumb haben Breßlaw vnd Franckfurt im mdxj. Jahr von Kayſer Maximiliano ſonderliche Privilegia vber die Niderlage außgebracht/ vnd inſonderheit erhalten/ das man mit allen Wahren nicht gerad durch die Marck nach Pommern ſchiffen/ ſondern erſt fuͤnff Meil zuruͤck vnd auffwerts nach Franckfurt an der Oder damit die Farth halten/ vnd alsdann erſtlich widerumb die Oder herab nach Stetin fahren ſolte.
Sigismundus Koͤnig in Polen geſtand dieſes geſuchte Recht den Franckfurtern nicht/ weil er eine aͤltere Gerechtigkeit der freyen Schiffarth auff der Wartha fuͤr ſich hette/ vnd drumb thate er ſich mit ſeinen beyden Eydammen Georgio aus Sachſen/ vnd vnſerm Bogislao X. zuſammen/ vnd dieſe ſaͤmptlich wiederfochten das gegebene Privilegium den Franckfortern zum hefftigſten/ das es mehrentheils abgeſchaffet ward.
Nichtes deſtoweniger als Marggraff Johannes das Hofflager zu Cuͤſtrin anſchlug/ vnd wenn der Kauffman von Stetin mit den geladenen Kahnen nach Polen zuſchiffen bedacht war/ ſolches nicht geſtaten/ ſondern die Kauffmansguͤter zu Adersberg vnd Cuͤſtrin außzuſchiffen/ vnd ſie von dannen zu Wagen in Polen zufuͤhren begehrete/ iſt die freye Fahrt auff der Warthe ſehr verblieben/ inſonderheit/ weil viele Muͤhlen vnd andere Gebaͤwde vnd Wehren auff beſagtem Fluß hin vnd her gemachet/ auch newe Zoͤlle angerichtet/ vnd die alten verhoͤhet wuͤrden.
Dieſes hat den Herꝛen vnd Waywoden in Groß Polen wegen jhres Jntereſſe nicht gefallen wollen.
Drumb haben ſie nebenſt den Hertzogen in Pommern die Sache ſehr getrieben/ das anſehenliche Legationes zum Churfuͤrſten von Brandenburg/ die immittelſt auffgeſetzete treffliche Zoͤlle abzuſchaffen/ vnd die freye Schiffarth nicht weiter zuhemmen/ abgefertiget wuͤrden.
Jm mdxl. Jahr hat zwar der Koͤnig in Polen/ gemelte Schiffarth auffs newe anzurichten/ auff einem Reichstage geſchloſſen/ viele Zoͤlle abgeſchaffet/ vnd die ſchaͤdliche Gebaͤwd/ Muͤhlen vnd Wehren/ damit der Fluß geenget vñ verhindert ward/ gereumet/ gleichwol aber haben die Churfuͤrſtliche Amptlente den Kauff leuten von Stetin nicht geſtaten wollen/ mit jhrer Wahre hinauff zufuͤhren/ geſtunden jhnen keines Poſſeſſes oder Gebrauches/ noch einiges Privilegij/ vnd ob wol viele Handlungen zu Berlin/ Prentzlaw vnd Briezen fuͤrgenommen wurden/ darin von den Fiſchweren im Oderſtrom/ von den Zoͤllen zu Schwet/ Landsberg/ Adersberg/ Angermuͤnde/ von Bezapfunge der Weine/ Bruckruͤhrung zu Cuͤſtrin/ vnd anderen Dingen tractiret ward/ ſo iſt doch alles vmbſonſt geweſen.
Drauff iſt auch die Schiffahrt von Stetin auff Franckfurt gelegert/ vnd damit ſtille gehalten.
Weil aber hiedurch dem Churfuͤrſten die Zoͤlle abgiengen/ als hat er ſich deßhalben beſchweret.
Deßgleichen haben die Franckfurter auch gethan/ die auch wegen ſolcher ſtopffung vnd niderlegung der Schiffarth ſchaden gelitten.
Ja es hat auch der Churfuͤrſt ein ſcharff Mandat wider Stetin deßhalben publicieret/ vnd dabeneben nicht weiter geſtaten wollen/ das die groſſen Wagen von Dantzig nach Leipzig durch Pommern/ ſondern durch Pomerellen vnd die Newe Marck gehen ſolten.
Mittlerweile wirckete Marggraff Johan bey Kayſer Ferdinando einen newen Waſſer- Zoll/ dem Aderbergiſchen Zoll gleich/ zu Cuͤſtrin aus.
Solchem widerſprachen ſo woll die Franckfurtiſchen/ als die Stetiniſchen/ ob ſie gleich vnter ſich viel Streitigkeiten hetten.
Es widerſprachen auch die Leypziger/ Prager/ Breßlawer/ vnd andere/ vnd ſollicitierten fleiſſig beydes beym Kaͤyſer vnd den Churfuͤrſten:
Haben aber nichtes erhalten.
Vber das wiewol denen von Stetin von Alters vnverboten geweſen/ das jhre Guͤter/ die ſie auff Berlin vnd weiter auff Wittenberg vnd Leypzig vnd ſonſten auff andere Straſſen ins Land zu Sachſen vnd Meiſſen haben fuͤhren wollen/ die Oder hinauff biß an den Hausberg vnd gen Freyenwalde vnd Wriezen haben anſchiffen/ vnd dann weiter auff der Achſen verfuͤhren moͤgen/ vnd des Cuͤſtriniſchen Zolles halben darumb nicht befordert worden/ dennoch hat Marggraff Johannes an den Rath zu Stettin geſchrieben/ vnd erzwingen wollen/ das die Guͤter auff Cuͤſtringehen ſolten.
Die Grafen von Vierraden hetten auch einen Zoll von Kayſer Maximiliano erlanget; Aber der Churfuͤrſt hette es damahln widerſprochen/ das er nicht in Eſſe kommen.
Von Kayſer Ferdinando aber haben ſie jhn auffs newe confirmiren laſſen/ vnd wolten jhn auch zu Wercke richten.
Solches alles vervrſachete viele querulieren/ vnd fuͤhrete jedes Theil ſeine gravamina abſonderlich/ Pommern wider Marck/ das darin newe Viehe- vnd Waſſerzoͤlle angerichtet/ die Alten verhoͤhet/ die Maͤrckiſche Muͤntze in Meißniſche veraͤndert/ vnd ſo viele Meißniſche Pfenninge als zuvor Maͤrckiſche gefordert/ vnd alſo der fuͤnffte Theil in Zoͤllen geſteigert/ vnd die Schiffarth auff der Wartha verboten wuͤrde:
Die Marck wider Pommern/ das auch darin etliche Auffſetze vnd Newerungen wider des Churfuͤrſten Vnterthanen vorgenommen wuͤrden.
Zu Prenzlow ward woll einsmahl eine vornehme Tageleiſtung zwiſchen den Maͤrckiſchen vnd Pom̃erſchen Raͤthen bewidmet:
Es hat aber nichtes verfangen wollen/ vnd iſt alles vergeblich geweſen.
Endlich hat der Groß Marſchalck in Polen die Sache wegen der Wartsſchiffarth wider zu haͤnden genom̃en/ vnd ſie hefftig getrieben/ auch einen Legatum Martinũ Stuſetusky/ Koͤniglichen Secretarium vnd Procapitaneum zu Meſeritz in Pom̃ern abgefertiget/ auff Mittel vnd Wege zugedencken/ wie die Eroͤffnung der Wartha vnd freye Schiffarth mit allerley Wahren aus der Cron Polen moͤchte zu Wercke geſtellet/ vnd allerley Verhindernuß an die ſeyte geſchaffet werden.
Es hat aber auch dieſen Weg nirgends hinaus wollen/ biß endlich im mdcxj. Jahr/ als der Churfuͤrſt von Brandenburg vber Preuſſen die Lehen bekam/ der Sachen ein Außſchlag gegeben ward/ wie zu ſeiner Zeit ſol geſaget werden.
30. Handlungen wegen der Warths- Schiffarth zwiſchen Pommern/ Marck vnd Pohlen.
A. C. 1543.
1545 1551. 1554.
A. C. 1557.
A. C. 1558.
A. C. 1563.
A. C. 1589.
A. C. 1611.
Was nun die ſchwere Streitigkeiten zwiſchen Stetin vnd Franckfurt anbelanget/ ſo haben von vielen Jahren her dieſe beyde Staͤdte wider einander viele Gravamina gefuͤhret/ wegen der voruͤberſchiffung vnd Niederlage des Herings/ Salz/ Tuch vnd Weinhandels/ des Gewichtes/ des Zolles vnd dergleichen.
Die Stetiniſchen hetten jhrem Vorgeben nach von Alters zu Franckfurt macht/ alle Donnerſtage/ wie auch des Sonnabends/ daſelbſt den Hering bey halben vnd gantzen Tonnen/ auch die gantze Woche vber bey Laſten zuverkanffen/ vñ andere Wahren dafuͤr zutauſchen: Moͤchten auch freyen Weinkauff zu Croſſen vnd Gubben thun/ vnd ohne Niderlage zu Franckfurt die Oder herunter fuͤhren.
Als nun die Franckfurter die Niderlags Gerechtigkeit/ wie geſagt/ von Kayſer Maximiliano erlanget/ fiengen ſie allgemach an ſolches den Stetiniſchen zu verwehren/ vnd reſolvierten ſich endlich/ ſo jhnen zu Stetin aller Handel zugebrauchen nicht geſtatet wuͤrde/ das ſie den Stetiniſchen jhre vorige Gewonheit vnd Gebrauch nicht vergoͤnnen/ noch ſie auſſerhalb Marckten mit jhren Wahren wiſſen oder leyden wolten.
Gaben fuͤr/ daß ſie eine freye Auß- vnd Einfahrt in die offenbahre See/ auch die freye Handthierung zu jeder Zeit gehabt hetten/ alſo vnd dermaſſen/ wenn ſie mit den Guͤtern angekommen/ vnd groſſe Schiffe verhanden/ das ſie alßdann jhre Guͤter aus den Franckfurtiſchen Kahnen vnd Schalen in die groſſe Schiffe gebracht/ vnd nach verrichteten Zoͤllen voruͤber ohne jenigen Vrlaub geſchiffet/ auch woll die Weine zu Stetin eingekellert/ vnd wenn ſich Niemand gefunden/ der das geben wollen/ was ſie begehreten/ nach entrichtung der Zoͤlle/ nach Reuſſen vnd Preuſſen/ vnd wohin ſie gewolt/ jhre Wahre weggeſchiffet hetten.
Weiters lieff dieſes fuͤr/ daß/ ob wol das Tonnen- vnd Heringband der Stetiniſchen biß daher allenthalben fuͤr vollmeſſig gehalten war/ dennoch durch befehl eines Raths zu Franckfurt daſelbſt etlichen Stetiniſchen Kauffleuten eine zimliche anzahl Tonnen mit Hering gepacket/ zerhawen vnd ſchimpfieret wurden/ mit dem fuͤrgeben/ ſie hetten nun jhren Franckfurtiſchen Tonnenband in jhrer Caͤmmerey gefunden/ deme die auffgehawene Tonnen nicht ſolten gemeß/ ſondern geringer ſeyn.
Hieruͤber ward woll durch Briefe vnd Abgeſandten klage gefuͤhret/ aber nichtes erhalten.
Drumb hat ein Rhat zu Stettin die Schiff- vnd Kahnefahrt die Oder hinauff geleget/ vnd verboten/ das zu Waſſer hinauff nichts ſolte geſtatet werden/ was zur Seewarts ankompt/ nicht aber wie Nic. Leuthingerus/ faͤlſchlich vorgiebet/ daß mahl erſtlich eine Bruͤcken vber die Oder/ den Franckfurtern die Veruͤberſchiffung zu verwehren/ gebawet.
Gleichwol jederman frey gelaſſen/ ſolche Kauffmans- Wahre zu Lande hinweg zufuͤhren.
Solch Verboth aber haben ſie nicht lange hernach auff Erinnerung vnd Befehl jhres Landsfuͤrſten widerumb casſieret vnd auffgehoben.
Hierauff haben die Franckfurter mit jhres Churfuͤrſten Johañis Georgij zuthun/ die freye Schiffarth auff der Oder in die See fleiſſig geſuchet/ vñ die Durchfahrt durch den Baum bey Stetin zugebrauchen wollen/ anfangen.
Die Stetiniſchen aber haben das Privilegium vnd Recht der nicht Veruͤberſchiffung behauptet/ vnd nicht goͤnnen wollen/ das jemand frembdes von der Oder herab durch jhren Baum legen ſolte/ vnd als nichtes deſtoweniger ein Buͤrger von Franckfurt ſich vnterſtand/ etliche Muͤhlenſteine voruͤber zuſchiffen/ iſt er eines Monopoliſchen Vnterſchleiffs beſchuldigt/ vñ durch geheiß eines Raths in Buͤrgerlichen Gehorſamb eingezogen/ nach dreyen Tagen aber auff Caution vnd Verſprechung etlicher Muͤhlenſteine wider loß gelaſſen.
Es ſind auch noch etliche andere Guͤter/ ſo etliche Franckfurter nicht verkauffen wolten/ ſondern liegen lieſſen/ oder veruͤberſchiffen wolten/ angehalten/ vnd die Kaufleute darzu/ ſie den Stetiniſchen Buͤrgern zuverkauffen/ angehalten.
Solches verdroß nun die von Franckfurt hoͤchlich/ vñ wolten ſolches fuͤr eine Pfendũg/ welches doch die Stetiniſchen nit geſtunden/ anziehen/ arꝛeſtiereten auch mit Rath vñ Vorwiſſen des Churfuͤrſtẽ im offenẽ Jahrmarckt vff Reminiſcere etliche Stetiniſche Rahtsverwandte vñ Kaufleute in die xl. Perſonen mit jhrem Leib/ Haab vñ Guͤtern/ dergeſtalt/ dz ſie allen jhren Schuldenern anbefohlen/ jhre Gelder/ vñ anders/ damit ſie denen von Stetin verhafft/ vnd ſich auff viele tauſend belieff/ auff das Rhathaus niderzulegen/ alles zu dem Ende/ das ſie dadurch die freye veruͤberſchiffung vor Stetin zu erdringen vermeinet: Sie wolten die Stetiniſchen auch des Arreſts nicht loß laſſen/ es were dann/ das ſie ſich verpflichteten/ das der Stadt Franckfurt der Baum zu Stetin ſolte offen ſtehen/ vnd jhre Guͤter voruͤber geſtatet werden.
Daruͤber ſind die Arreſtiereten bey einem halben Jahre da gelegen/ biß ſie letzlich auff vorhergehende vielerley Schreiben vom Fuͤrſten/ nach geleiſteter Caution/ doch mit hinterlaſſung jhrer arreſtiereten Guͤter/ abgefordert ſein.
Mittler weile worden noch hin vnd her mehr Zunoͤtigungen fuͤrgenommen/ vnd der Churfuͤrſt ließ auch wegen der Schiffarth auffm Oderſtrom ein Mandat wegen der Zu vnd Abfuhr wider Stetin publicieren.
Dieſelbe appelliereten aber von ſolchen Beſchwerden ans Kayſerliche Cammer- Gericht.
Der Churfuͤrſt wolte zwar die Sache fuͤr ſein Hoffgerichte haben/ weil er aber ſich der Sachen verwand gemachet/ ſo iſt Proceß in Camera ertheilet/ vnd auff zwo interponierte Appellationes alleine Citatio ſine inhibitione außgewircket.
Dadurch aber war den Arꝛeſtierten wegen jhrer Guͤter nichtes geholffen:
Drumb haben die Hertzogen vnd Stetin vmb ein Pænal Mandat de relaxãdis arreſtis ſine clauſula angehalten/ vnd daſſelbe auch wider Franckfurt erhalten.
Vnd alſo ſind die Arreſta zwar loß gegeben/ die Sache aber an ſich jmmer ſchwerer geworden.
Denn zugeſchweigen die vielen Beſchwerungen/ ſo eine Stadt wider die andere/ wegen auffuͤhrung/ Kellerung vnd vberſchiffung des Weines/ Zirckelung/ Vmblegung/ Hoͤhung/ Packung/ Legung vnd Schrenckung des Herings/ Steigerung vnd Newerung der Zoͤlle vnd andere Dinge mehr fuͤhrete/ ſo brachten die Franckfurter ein alt Privilegiũ Hertzog Ottonis ab anno mcccxj. herfuͤr/ welches zu Koͤnigsberg auffm Rathhauſe gefunden/ darin gewilliget/ das der Baum zu Stetin dem Marggraffen zu Brandenburg/ jhren rechten Erben vnd jhren Staͤdten vnd Mannen aus vnd einzufuͤhren/ ohne hinderniß ewiglich ſolle offenſtehen/ zogen auch eine alte Tafel im Rathhauſe an/ darin ein gleiches zufinden/ wolten damit beweiſen/ das ſie/ in Beſitze der freyen Schiffarth in die See weren/ vnd deroſelben nun muͤſten entſetzet ſeyn/ legeten auch viele Handelsbuͤcher vnd Regiſter auff/ darauß ſie beweiſen wolten/ das allerley Wahren aus Reuſſen/ Preuſſen vnd anderen Orten jhnen auff der Seezugeſchicket/ von jren Factorn zu Stetin angenommen/ vnd nach Franckfurt geſand weren/ vnd ſchloſſen darauß/ daß ſie der freyen Auß- vnd Einfahrt in die offenbahre See/ auch der freyen Handthierung zu Stetin entſetzet weren/ vnd darumb der Baum jhnen/ mit allerley Wahren dadurch zuſchiffen/ muſte geoͤffnet werden.
Dakegen waren die von Stetin den Franckfurtiſchen weder beſtaͤndige Privilegia vnd Vertraͤge/ noch auch einige Verjahrung oder jenigen actum poſſeſſorium geſtaͤndig/ vnd ſo Franckfurt etwas in oder aus der See geſchiffet/ ſageten ſie/ ſolche Guͤter weren entweder von den Stetiniſchen erkauffet/ oder mit wiſſen vnd nachgeben eines Ehrbahren Rhates/ vnd alſo precario geſchiffet/ oder es weren Cramwahren geweſen/ ſo die Stetiniſchen paſſieren laſſen/ oder man hette ſie durch Stecherey durchgeſchleiffet/ vnd vor Stetiniſche Guͤter angeſaget.
Zogen darauff jhre vhralte vnverſehrete Privilegia von Ottone Wartislao vnd anderen ab anno mcclxxj. vnd mcdlxvij. an/ ſageten/ ſie hetten ſolche geſund/ vnd in viridi obſervantia vorzulegen/ vnd weren alſo in petitorio vnd poſſeſſorio fundieret.
Berieffen ſich auff jhren Stadtbaum/ damit die Außfahrt ohne vergoͤnſtigung verboten were/ vnd davon die Baumſtraſſe vnd der Baumſchlieſſer/ wie auch der Baumzettel (der nebenſt dem Zoll- Zettel mus vorgezeiget werden/) von vndencklichen Zeiten den Nahmen habe/ wie auch auff den ſitum jhrer Stadt/ vnd anderer Staͤdte Exempel/ ja auff das Exempel der Franckfurtiſchen ſelbſt/ die bey ſich niemand fuͤrbey lieſſen.
Sie zogen auch an den newlichen Vertrag vnd Transaction mit Kayſer Ferdinando wegen des Bayſaltzes.
Damit war es alſo beſchaffen.
31. Schwere Streitigkeiten zwiſchen Stetin vnd Franckfurt wegen dero veruͤberſchiffung vnd anderer Haͤndel.
A. C. 1561.
A. C. 1562.
Leuthing. lib. 2. pag. 5.
A. C. 1572.
A. C. 1576.
32. Kayſer Ferdinandus I. ſetzet einen Factoren in Stetin wegen des Bayeſchen Saltzhandels.
A. C. 1563.
Als gemelter Kayſer in ſeinen Laͤndern einen Newen Saltzhandel anrichtete/ vnd alſo auch die Baye oder das Spaniſche grobe Saltz hinein wolte gefuͤhret wiſſen/ fertigete er Friederich von Redern/ Freyherꝛen zu Friedland/ Cammer Præſidenten nebenſt zweyen andern naher Stetin ab/ vnd begehrete von Hertzog Barnimb die freye Schiffarth der Baye aus der See fuͤr Stetin vber die Oder auffwerts.
Aber die von Stetin wolten in ſolche groſſe Einfuͤhrung nicht willigen/ legeten den Kayſerlichen Geſandten jhre vhralte Privilegia fuͤr/ vnd verbaten die geſchehene anmuthunge.
Darauff ward verglichen/ das Kayſ. May. vom gemeinen Kauffman vnd Stetiniſchen Buͤrgern zu Stetin/ vnd ſonſten nirgends/ das Bayeſche Saltz einkauffen/ einen Factorn in Stetin niderſetzen/ vnd zu beſſerer erhaltung der Bruͤcken/ Thamme/ vnd Bollwercke alle Jahr auff Georgij hundert Thaler erlegen wolle.
Dieſes vnd dergleichen mehr zogen die Stetiniſchen wider Franckfurt an/ vnd giengen beyderſeits viele Jahr viele Speeſen vñ Vnkoſten auff dieſe ſchwere Rechtsfertigung.
Ob auch wol viele guͤtliche Handlungen zu Vkermuͤnd/ Freyenwalde/ Gartz/ Prenzlaw vorgenom̃en wurdẽ/ ſo iſts doch alles vmbſonſt geweſen/ vñ alles auff die ſchaͤrfe eines langwirigen Rechtſtreites außgeſetzet.
Jm ſelbigen Jahre/ da die Thewrung noch jmmer wehrete/ hat der Land Marſchalck die von der Ritterſchafft/ nicht ohne Vorwiſſen des Hofes/ kegen Belgard zuſammen gefordert/ vnd zur berathſchlagung geſtellet/ was geſtalt denen von den Staͤdten/ die den Kauffhandel zu jhrer gelegenheit vor ſich alleine/ der Ritterſchafft zum Beſchwer vnd Nachtheil/ haben/ vnd den Werth des Getreydes vndanderer Wahren/ nach jhrem Belieben/ auff- vnd abſetzen wolten/ auch offtermahlen denen vom Adel jhre entwichene vnd vnerlaſſene Bawren auffhielten/ vnd des Brawerck/ jhre eigene Kruͤge mit Bier zubelegen/ zu wehren ſich vnterfiengen/ zubegegnen were.
Als aber die meiſten von der Ritterſchafft es nicht fuͤr rathſamb erachteten/ vnter den Staͤnden/ bey kegenwertiger beſchaffung der Sachen/ da der gemeinen Freyheit des gantzen Landes ein Abbruch gedrewet ward/ eine Weiterung vnd Trennung einzufuͤhren/ als iſt nichts gewiſſes geſchloſſen worden.
Das nun alſo das Band/ dadurch die Ritterſchafft vnd Staͤdte bißher verbunden waren/ durch ſolche Mittel nicht zerriſſen ward/ iſt die Vrſach geweſen/ warumb der Hertzog nichts erhalten hat/ als er im Jahr mdxcviij. abermahl einen Landtag gegen Wollin auſſchreiben ließ/ vnd daſelbſt wegen Abtragung ſeiner Schulden/ vnd deſſen/ was er Hertzog Barnimb ſeinem Herꝛen Bruder herauß geben ſolte/ ernſtlich anhielt/ vnd die auff dem juͤngſten Reichstag eingewilligete Tuͤrckenſtewr/ nicht durch die Alte arth zu Contribuiren/ ſondern durch die Tranckſtewr/ oder den gemeinen Pfennig/ wolte auffgebracht wiſſen.
Denn die Landſchafft hielt ohne zweyhelligkeit zuſammen/ vnd wolte nicht ehe etwas von den Schulden zu zahlen auff ſich nehmen/ biß etliche Beſchwerden/ ſo ſie vorbrachten/ abgeſchaffet wurden/ meinende/ das kein Fuͤrſt ohne freyen guten Willen der Vnterthanen einigen Heller vber die ordentlichen Gefaͤlle zuerzwingen fug habe.
Weil dann nun ſolcher Landtag vnverrichteter Sachen zerſchlug/ als hat der Hertzog vber vermuthen die Cantzeley nebenſt anderen Gerichten ſchlieſſen/ vnd das Juſtitienwerck niederlegen laſſen.
Die Landſchafft hieruͤber beſtuͤrtzet/ hat es auffs bitten geleget/ vnd als auff einer Tagefahrt/ die zu Treptow zwiſchen Jhr vnd den Fuͤrſtlichen Rhaͤten beſtimmet war/ keine gewiſſe Vergleichung getroffen ward/ folgendes Jahr/ da man ſchrieb mdxcix. einen Außſchluß von der Ritterſchafft vnd etlichen Staͤdten/ vnd zwar/ welches bißher nicht war gebraͤuchlich geweſen/ auff jhren eigenen Vnkoſten nach Stetin auff eine andere Zuſammenkunfft abgefertiget.
Da ſie dann etliche Extradrdinar Stewren gewilliget/ auch weiter/ ſo der Landesfuͤrſt etlichen Beſchwerungen der Landſchafft abhelffen wuͤrde/ noch etliche Hauptſummen/ die ſich vber lxxvij. tauſend Thaler anlieffen/ vber ſich zu zahlen genommen haben.
Vnd alſo ſind die Gerichte wiederumb geoͤffnet/ vnd hat ein jeder ſeines Rechtes genieſſen koͤnnen.
33. Trennung der Landſchafft vnd newe Art zu contribuiren wird mit groſſem Vnwillen Hertzog Johan Friederichs verwehret.
A. C. 1598.
A. C. 1599.
Vnter deſſen fiel der Wolgaſtiſche vnd Vorpommeriſche Fuͤrſte Ernſt Ludewig in ſeinem beſten Alter/ da er noch nicht xlvij. Jahr erreichet hette/ auffm Schloß Wolgaſt/ in ſchwere Leibesſchwacheit/ daran er auch ſehlig aus dieſem Jammerthal im Jahr mdxcij. abgeſcheiden iſt.
Er iſt ein gottſeliger/ frommer vnd verſtaͤndiger Herꝛe geweſen/ hat ſeine Jugend nebenſt dem Bruder Barnimo erſtlich auff der Academy zu Wittenberg/ hernach in Franckreich/ Engelland/ vnd Teutſchland zum Regiment wol bereitet/ auch Carolo IX. dem Koͤnige in Franckreich mit etlichen Pferden in ſeinen Kriegen gedienet: Folgendes als jhme die Wolgaſtiſche Regierung im Jahr mdlxix. wie droben gemeldet/ zufiel/ hat er ein ſonderlich Auge auff die Kirchen vnd Hoſpitalen im Lande/ wie auch die Pommeriſche Vniverſitaͤt zum Greiffswald/ gehabt/ vnd dieſelbe mit einem newen Collegio/ vnd einer newen Druckerey verſehen/ vnd in den Streitigkeiten/ ſo wegen des Kirchen Regiments zum Strallſund getrieben worden/ ſich zu jederzeit vernunfftiglich bezeiget.
Jn gemelter Stadt hette ſich ſchon fuͤr Hertzog Ernſt Ludewigen Regierung ein Kirchenzanck wegen M. Johannis Frederi erhoben.
Dieſer war/ von der Profeſſion zum Greiffswald/ nach Strallſund an Chriſtian Kettelhutes ſtelle zum Paſtorat erfordert/ vnd wolte ſolch Ampt/ ohne vorhergehende aufflegunge der Haͤnde oder Ordination/ wider Chriſtlichen Gebrauch/ vnd die Kirchen- Ordnung/ verwalten; Verwaltete es auch eine Zeitlang/ vnd gab fuͤr/ der Prieſter Ordination vnd aufflegung were/ als vnnoͤtig/ zuſchaͤtzen.
Aber dieſer Streit ward bald geſtillet/ weil gemelter Frederus nicht lange zum Strallſunde dauren koͤnte.
Der Streit aber/ den M.
Jacobus Cruſius daſelbſt wieder den Wolgaſtiſchen Superintendentem D. Jacobum Rungium/ oder vielmehr wider alle Kirchen in Pommeren anfieng/ koͤnte ſo balde nicht geſtillet werden.
Derſelbe war ein beruͤmbter gelarter Mann/ vnd hette etliche Jahr zu Wollgaſt vnd Greiffswald in der Schloßkirchen vnd auff der Catheder gelehret.
Da er nun zur Strallſundiſchen Oberpfarꝛe im Jahr mdlxx. beruffen war/ vnd wol wuͤſte/ das die Strallſundiſchen ſich der Pommeriſchen Kirchen Ordnung ſchlechter dinge/ mit vorſchuͤrtzung jhrer Privilegien/ nicht vnterwuͤrffen/ wolte er auch hinfort/ welches doch fuͤr deme geſchehen war/ die Strallſundiſche Prediger nicht vom Wollgaſtiſchen Superintendenten einſetzen laſſen/ ſondern ſelbſt ſolches Ampt verrichten.
Verſchaffete auch/ dz ein eigen Conſiſtorium in der Stadt auffgerichtet/ vnd er zum Superintendenten verordnet ward/ vnd gab etliche Schrifften herauß/ darin er behaupten wolte/ das die General oder Provincial Superintendentz/ die er des Bapſts Primat hieß/ keinen grund in der Schrifft habe; die Macht Prediger zu ordinieren allen Dienern goͤttliches Wortes in gemein ohne vnterſcheid zuſtehe; Jnſtitutiõ der new angenom̃enen Paſtoren/ wie auch Jura patronatus der Kirchen/ aus dem Bapſtumb herflieſſen/ vnd das endlich gemeine Conſiſtoria/ als vnnoͤtig/ nicht ſolten geoͤffnet werden; Sondern dz nicht allein Strallſund/ wegen jhrer Jurisdiction/ ſondern auch eine jede Stadt/ jhren eigenen Superintendentem vnd eigenes Conſiſtorium zu haben befuget ſey.
Darauff leſſet Hertzog Ernſt Ludewig ein ernſtlich Mandat an die Strallſundiſchen abgehen/ begehret/ das angefangene Conſiſtorium einzuſtellen/ ſetzet bey jhnen einen gewiſſen Tag zur Viſitation der Kirchen vnd Hoſpitalen an/ vnd heiſſet Cruſium ſeines Berufes/ laut der Kirchen Agenden/ warten.
Aber wie die Strallſundiſchen ſolche Viſitation auff jhre Stadt geſperret/ vnd endlich durch jhre eigene Prediger die Ordination vnd Jnſtitution der Prediger verrichten laſſen/ vnd auff erfolgete Fuͤrſtliche Mandata an das Kayſerliche Cammergericht gen Speyer appellieret; Wie auch die andere Prediger in etlichen Synodis/ als zu Greiffswald vnd Wollgaſt/ die wider Cruſium auff anordnung des Landsfuͤrſten gehalten worden/ xl. Artickel geſetzet haben/ da gemeltem Cruſio mannigfaltige Jrꝛthuͤmbe vberwieſen ſind; Wie ferner ein allgemeiner Synodaliſcher Schluß von allen Theologen beyder Regierungen zu Stetin wider Cruſium gemachet/ vnd da er endlich nicht allein die Kirchen Ceremonien in dieſen Landen/ ſondern auch die Lehrpuncta ſelbſt fechten/ vnd ſtreitig machen/ vnd keine Vermahnung annehmen wolte/ durch ein ernſtliches Fuͤrſtliches Befehl abgeſchaffet iſt/ ſolches kan man in der Kirchen Hiſtory Crameri mit mehren leſen.
34. Hertzog Ludewig Ernſt ſtirbt/ bey deſſen Zeiten ſich groſſer Zanck in der Kirchen mit Fredero vnd Cruſio blicken ließ.
A. C. 1592.
A. C. 1569.
A. C. 1570.
A. C. 1578.
A. C. 1581.
A. C. 1583.
Cram. pært. 3. Chrõ.
Eccl. Pom. pag. 190. & part. 4. pag. 2. 14. 25. 100.
35. Hertzog Ludewig Ernſt hat das Regiment loͤblich vnd woll gefuͤhret/ das Land mercklich gebeſſert/ dz Schloß Wollgaſt vnd die Empter feiner außgebawet/ vnd ſeinem Soͤhne Philppo Julio H. Bogislaff zu Barth zum Vormund geſetzet.
Sonſten hat hochgemelter Fuͤrſt ſein Regmeint auch in weltlichen Sachen loͤblich vnd woll/ vnd in guter Beſcheidenheit gefuͤhret/ wie man aus dem einen abſehen kan/ das da er Dieterich von Schwerin von Spantkow/ als er Fuͤrſtlichen Verordnungen ſich nicht allerdinge gemeß bezeigete/ alle ſeine Guͤter hette einziehen laſſen/ nichts deſtoweniger in ſeinem Teſtament/ ein Jahr fuͤr ſeinem Ende/ vnter andern dieſe Verſehung gethan hat/ das ſo er ſich demuͤtigen vnd Gnade ſuchen vnd begehren wuͤrde/ man jhme dieſelbe ſolte wiederfahren laſſen.
Vnd faſt ebenmaͤßige Procedur hat er auch mit Heinrich Molzan vnd andern mehr gehalten.
Kurtz zu reden/ er hat das Land mercklich gebeſſert/ vnd die Fuͤrſtlichen Jntraden/ mit anrichtung newer Ackerwercke/ Korn- vnd Papiermuͤhlen/ vnd dergleichen auff ein hohes gemehret/ auch auffs Hauß Wolgaſt ein ſchoͤn Waſſer/ daran er zuvor groſſen Mangel hatte/ faſt vber eine Meile weges vnter der Erden durch Roͤhren leiten laſſen: Ferners das Schloß an ſich ſelbſt nach der Nordſeyten mit verfertigung eines ſchoͤnen Hauſes vollends vnd gaͤntzlich außgebawet:
Auch die andere Empter/ vnd inſonderheit zu Pudgla vnd Loyz/ als der Fraw Mutter/ die noch xxiij. Jahr nach jhres Herꝛen Todte lebete/ vnd S. F. Gn. Gemahlin Leibgeding mit anſehenlichen Gebaͤwden gezieret/ das Zeughauß/ ſo der Vater angerichtet/ wie dann auch die Ruͤſt- vnd Harniſchkammer beſſer außgeſtaffieret/ vnd vermehret/ zur anrichtung einer Hoff-Bibliothec zu Wollgaſt Jaͤhrlich ein gewiſſes verordnet/ einen guten Theil der ſtreitigen Landgraͤntzen mit den Mechelburgern nicht ohne groſſen Vnkoſten richtig gemachet/ das Land von frembden Buͤrden/ als mit abkaͤuffung des Schweriniſchen Zehenden/ vnd ſonſten/ erfreyet/ vnd allewege ſich dahin bearbeitet/ das guter Friede vnd Einigkeit mit den Benachbarten gepflogen wuͤrde.
Mit ſeiner Gemaͤhlin Fraw Sophia Hedewigen/ gebornen zu Braunſchweig vnd Luͤnenburg/ hat er nebenſt Philippo Julio zwo Toͤchter gezeuget/ als Eliſabeth Magdalenam vnd Hedwig Maria.
Jene iſt in jhren jungen Jahren mit einer wunderlichen Kranckheit/ dero natuͤrliche Vrſachen niemand erforſchen koͤnte/ beleget.
Aber ſo bald ſie zu den Jahren gekommen/ das ſie des heiligen Abendmahls gebrauchen koͤnnen/ iſt ſie davon erfreyet/ vnd Hertzog Friederich aus Churland beygelegt geworden.
Dieſe iſt im Jahr mdcvj. verfallen/ ehe ſie Hertzog Johan Adolpho aus Hollſtein/ jhrem Braͤutigamb/ deme ſie verſprochen war/ beygelegt ward.
Weil aber Philippus Julius/ der Junge Printz/ nur von achthalb Jahren war/ da jhme der Vater abgieng/ als hat/ laut des vorangeregten Teſtaments/ vñ vermoͤge der Fuͤrſtlichen Erbeinigung/ Hertzog Bogißlaff von Bahrt ſich der Vormundſchafft vnterwunden/ vnd des gantzen Vor Pom̃eriſchen Landes verwaltung auff ſich genommen/ die Regierung von newen wircklich beſtellet/ die Empter beſetzet/ vnd alles loͤblich angeordnet.
36. Hertzog Johan Friederich ſtirbt.
A. C. 1600.
Acht Jahr nach Hertzog Ernſt Ludewigen Todte iſt Hertzog Johan Friederich zu Wollgaſt faſt vnvermuthlichen Todtes geſtorben.
Dann er hatte ſich mit ſeiner Gemaͤhlin vnd zwo Saͤchſiſchen vnd Brandenburgiſchen Fraͤwlein/ nebenſt dem Jungen Printzen aus Pommern Hertzog Frantzen/ die er dißmahl bey ſich am Hofe hette/ nach Wollgaſt zu der Fuͤrſtlichen Witben von Loyz vnd dem Jungen Herren/ bey denen ſich daßmahl Hertzog Joachim Carl von Braunſchweig befand/ uͤber Eys mit einer wolgeputzeten Schlittenfahrt gemacht/ dahin auch ſeinen Herꝛen Bruder Bogißlaff von Bahrt/ vnd ſeine Schweſter Aña von Mechelenburg/ mit jhrem Herren Hertzog Vlrichen/ beſcheiden.
Vnnd weil es eben Faſtnacht war/ iſt dieſelbe Zeit mit koſtbahren anſehenlichen Maßqueraden/ Mummereyen/ vnd Abendtaͤntzen in groſſen Frewden zugebracht.
Aber die Vnbeſtaͤndigkeit des Menſchen Lebens hat allhie auch ein Exempel von ſich geben wollen.
Denn des Diengſtages Abends/ war der fuͤnffte Hornungstag/ fiel er bey einem Abendtantze in eine groſſe ſchleunige Leibskranckheit/ vnd weil etwa eine Miltz Ader moͤchte geſprungen ſein/ brach er/ vngefehr zwo Stunden darauff/ viele Eyter vnd geronnen Blut von ſich/ empfand auch ſolche vnnachlaͤsſige Ohnmacht bey ſich/ daß er des Soñabends fruͤe darauff/ im lviij. Jahr ſeines Alters/ ſelig einſchlieff/ vnd ſeinen Geiſt auffgab.
Dieſer loͤbliche Fuͤrſte iſt ein kluger/ tapfer/ hoch begabter/ auch ein ſtrenger Herꝛe wider die Verbrecher/ vnd inſonderheit wider iij. Rentmeiſter/ die jhres Amptshalben beſchuldigt/ vnd aller Vorbitte vngeachtet/ hingerichtet wurden/ geweſen/ vnd iſt vnter die gelahrteſte Fuͤrſten ſeiner Zeit gerechnet worden.
Er hat bey Hofe eine anſehenliche Bibliothec angerichtet/ die hernach von Hertzog Philippo mit ſehr herꝛlichen Buͤchern iſt gebeſſert worden:
Hat dabeneben einen recht Fuͤrſtlichen Stand jederzeit gefuͤhret/ vnd iſt dadurch bey Jederman in groſſes Anſehen gerathen.
Wie er nun das Land allenthalben zu beſſern ſich hoch angelegen ſein ließ/ vnd darumb auch groſſe Außgaben verurſachete/ die endlich von der Landſchafft muſten bezahlet werden/ alſo war er in Kirchen Sachen auch vnnachlaͤsſig/ die Religion/ vnd was derſelben anhaͤngig/ zubefordern.
Es war zu ſeiner Zeit die Formula Concordiæ/ zu auffhebung der Ergerniß/ ſo bißher aus Vneinigkeit der Kirchen vnd Schulen entſtanden/ von den drey Chur- vnd andern Fuͤrſten/ Augſpurgiſcher Confesſion/ vnd jhren Theologen beredet/ geſchloſſen/ vnd nebeſt einer ausfuͤhrlichen Præfation in den Lutheriſchen Kirchen zu vnterſchreiben herumb geſchicket.
Vnd da auch den Pommeriſchen Kirchen/ die approbation vñ Vnterſchreibung angemuthet ward/ iſt ein allgemeiner Synodus naher Stetin dreymahl/ als im lxxvij. vnd beyden folgenden Jahren/ theils wegen der Formula an ſich/ theils wegen der Præfation angeſtellet.
Da haben nun die Pommeriſche Theologi eingewand/ das ſie ſich bißher in keine frembde Theologiſche Gezaͤncke gemenget/ ſondern in der ſtille/ bey Chriſtlicher reiner/ geſunder/ Evangeliſcher Lehre vnverrucket geblieben/ vnd von keinem Winde newer Lehre/ ſie ſein Arrianer oder Sacramentierer/ ſo der boͤſe Feind in vielen Laͤndern/ vnd allenthalben vmb ſie her/ erreget/ bewegen/ viel weiniger vmbtreiben laſſen/ das ſie auch annoch/ fuͤr die wahre einige Normam vnd Richtſchnur Goͤttlicher Warheit/ das Wort Gottes/ vnd nebeſt deme die drey Alte Chriſtliche Symbola/ die Augſpurgiſche Confesſion/ jhre Apologiam/ die Schmalkaldiſche Artickul/ vnd Catechiſmos Lutheri erkennen/ aber der Formula Concordiæ nicht vnterſchreiben koͤnten/ theils vmb anderer Vrſachen willen/ theils weil ſie keiner newen Confesſion in der Lehre bedorfften/ vnd bey der Alten vorigen Augſpurgiſchen Confesſion/ vnd bey jhrer forma doctrinæ/ ſo lenger den l. Jahr bey jhnen geprediget vnd gelehret were/ vnd darnach ſie ſich zurichten hetten/ verbleiben wolten:
Vnter deſſen haben ſie ſich einfaͤltig dazu bekand/ das ſie mit der Erklaͤrung in der Formula/ vom wahren rechten Fundament vnd Grund der Gegenwart des Leibes vnd Blutes Chriſti im Abendmahl/ vnd von dem rechten Verſtand der Spruͤche/ ſo von der Majeſtaͤt vnd Herꝛligkeit der Menſchlichen Natur/ in der Perſon Chriſti/ wegen der Perſoͤhnlichen Vereinigung reden/ gar einig ſein/ aber jhre einmahl angenommene Corpus Doctrinæ/ darzu etliche Buͤcher Philippi gehoͤren/ beſtaͤndig behalten wollen/ inſonderheit weil ſie wiſſen/ das in den vier Articuln/ von des HErꝛn Abendmahl/ des Menſchen freyen willen/ dem Geſetz vnd Evangelio/ vnd dann der Gerechtigkeit des Glaubens/ in welchen Philippi Schrifte in den naͤhiſten Jahren offentlich angeklaget ſein/ man nichtes Jrꝛiges habe finden koͤnnen/ vnd derowegen Philippi Schriffte in demſelben verfaſſet/ in dem Verſtande halten vnd verſtehen wollen/ als ſie gedencken vnd wiſſen/ das ſeine Lehre vnd Schriffte bey Lutheri Leben von allen Chriſten verſtanden ſein/ mit dem angehengeten erbieten/ wo andere einige falſche vnchriſtliche Lehre in jhrem Pomriſchen Corpore Doctrinæ/ davon ſie nichtes wiſſen/ gezeiget wuͤrde/ das ſie alsdann jhre Meinung nach der Regul Goͤttliches Wortes formieren wollen:
Haben auch verſprochen/ wenn das allgemeine Corpus Doctrinæ/ welche das Torgawiſche bedencken/ oder die entworffene Formula Concordiæ/ genennet ward/ publicieret were/ das ſolches ſolte in den Pomriſchen Kirchen nebenſt dem alten Pomriſchen Corpore Doctrinæ angenommen vnd verwahret werden/ inſonderheit weil in beyden kein Vnterſcheid were.
Haben aber vnter deſſen gebeten/ die Repetitam Saxonicam Confesſionem/ als ein publicum ſcriptum/ wie auch alle drey Exemplaria der Augſpurgiſchen Confesſion/ als dz Mayntziſche Originall vmb der Papiſten willen/ das Erſte im mdxxxj. Jahr zu Wittenberg gedruckete/ vnd hernach anno mdxl. vermehrete Exemplar/ weil man dieſelbe ſo lange in der Evangeliſchen Kirchen pro authenticis gehalten vnd verthedigt/ vñ Lutherus ſelbſt ſie approbieret hette/ in dem allgemeinen Corpore Doctrinæ zuſammen zudrucken.
Auch dabeneben jhre Meinung in jeden Artikuln angezogen/ vnd in den andern allen jhren einhelligen Conſenſum conteſtieret/ in der Lehre aber vom freyen Willen/ vom Evangelio/ vnd von den Mitteldingen/ in etlichen Arten zureden Erinnerung gethan/ als de capacitate pasſiva in natura hominis poſt lapſum/ ob die aus der Erſchaffung oder aus Wirckung des heiligen Geiſtes herruͤhre/ de primo motu converſionis/ von des Menſchen Willen/ ob derſelbe ſey ſubjectum patiens/ von rechter definition des Evangelij/ vnd ob eine Chriſtliche Gemeine/ wenn etwa eine Papiſtiſche oder Tuͤrckiſche Obrigkeit jhr das reine goͤttliche Wort vnd rechten Gebrauch der Sacrament zugebe/ vnd nur allein forderte/ das abgeſchaffete Mißgewand wiederumb anzuziehen/ oder zwey Liechte auff dem Altar wieder zugebrauchen/ mit gutem Gewiſſen der Obrigkeit/ die von beſagtem poſtulato durchaus nicht abſtehen wolte/ willfahren koͤnte.
Weil aber vnterdeß die Formula Concordiæ in oͤffentlichen Druck/ ehe die Pommerſche Theologi von den andern beantwortet/ oder zu einer Vnterredung erfordert wuͤrden/ herfuͤr kam/ iſt es dannenher geſchehen/ das Pommern nicht vnterſchrieben hat.
37. Was in Pommern mit der Formula Concordiæ vorgegangen.
A. C. 1577.
1578. 1579.
Actum Stetini 7. Martij, A. C. 1577.
38. Es entſtehet zu Stetin wegen der Calviniſchen Lehre eine groſſe Confuſion/ vnd vnterſchiedlichs Diſputationes vnter den Theologen werden gehalten.
Theophil.
Philaletbes in brevi commem.
de initiis Calviniſmi in eccl. Stetin.
A. C. 1574.
Hieruͤber iſt zu der Pommerſchen Kirchen Vnglimpff hin vnd her geſprenget/ als wann ſie mit den andern Lutheriſchen Kirchen nicht einig/ ſondern ſich der Calviniſchen Lehre theilhafftig macheten.
Vnd es geſchahe aucheben/ das warhafftig etliche/ inſonderheit zu Stetin/ wie auch zu Ruͤgtnwalde/ gefunden wuͤrden/ die nicht ohne Vrſach/ als der Calviniſchen Lehre/ ſchuldig/ verargwohnet vnd beſchuͤldiget wurden.
Die erſte Vrſache zu ſolchem Verdacht gab M.
Gerhard Berg/ Con Rector im Pædagogio.
Derſelb ſolte ſeinen Diſcipulen der Grieſchiſchen Sprach Fundament erklaͤren/ vnd nam zum Exempel einer Regul den Text von den verſchlofſenen Thuͤren/ dadurch Chriſtus nach ſeiner Aufferſtehung zu den Juͤngern eingegangen war/ vnd ſagete aus Bezæ anleitung/ das Chriſtus nicht durch die verſchloſſene Thuͤren/ ſondern nur zur zeit/ da die Thuͤren ſonſt pflegen verſchloſſen werden/ vnd Chriſto geoͤffnet wurden/ zu den Juͤngern gekommen ſey/ inſonderheit weil die Natur eines Menſchlichen Coͤrpers nicht konte durch ein ander Corpus durchdringen.
Dieſes iſt der Jugend/ die von jhrem Paſtore D. Stymmelio ein viel anders zu jederzeit gehoͤret hette/ vneben/ vnd als eine Lehre/ ſo wider die reine Pommerſche Kirchen Lehrer gefuͤhret wuͤrde/ vorgekommen/ vnd der Author der Gloſſa iſt durch eine oͤffentliche angeſchlagene Charte zum Widerruff vermahnet.
D. Stymmelius hat auch/ als es jhme zun Ohren kommen/ auff der Cantzel dawider geprediget/ vnd bewieſen/ das Chriſti clarificierter Corper/ wie durch das verſiegelte Grab/ alſo auch durch verſchloſſene Thuͤren/ ohne einige Verhindernus durchgehen konte.
Bergius aber fuhr/ aller Vermahnungen vngeachtet/ fort/ vñ als er einmahl/ des Tages vor der Himmelfahrt Chriſti/ dz Griechiſche Evangelium den Zuhoͤrern nach anleitung der Grammatica erklaͤren ſolte/ dictierete er jhnen aus deme/ wz er zu Wittenberg vom Pezelio vnd Crucigero gehoͤret/ etliche Theologiſche Fragen in die Feder/ vnd lehrete darin/ dz Chriſti Coͤrper/ reumlicher weiſe nach/ im Himmel vmbſchrieben were/ vnd hienieden bey vns nicht ſein koͤñe.
Dieſem Vorbringẽ widerſpricht abermahl die Jugend durch zwey angeſchlagene Carmina/ vnd beklaget ſich darin/ das die Lehre der Sacramentierer in die Fuͤrſtliche Schule ſol eingeſchoben werden.
Doctor Stymmelius ſchweiget auch nicht ſtille/ ſondern dictieret ſeinen Zuhoͤrern die rechte Lutheriſche Lehre/ von der Him̃elfahrt Chriſti/ vnd deſſelben Sitzen zur Rechten GOttes/ vnd wider leget die Gegenlehre.
Als aber hierauff beſageter Berg die procuratur anfieng/ vnd in den Scoppenſtuel gewehlet ward/ vnter ſtand ſich etliche Zeit hernach M. Joachimus Friſius von Belgard buͤrtig/ der an Danielis Schultzen/ eines frommen Mannes/ ſtatt zum Archidiaconat vnd profeſſion zu St. Marien beruffen war/ was er von Victorino Strigelio zu Leypzig/ der vmb des Calviniſmi willen ſeines Amptes entſetzet war/ vnd hernach zu Wittenberg von den Theologen/ die nach D. Eberi Todte/ vnter Philippi Nahmen/ Lutheri Lehre anfochten/ gelernet hatte/ bey Erklaͤrung des Spruches Matthæi am letzten/ Jch bin bey Euch bis an der Welt Ende/ im leſen vnd im predigen demſelben entgegen zuſetzen/ was D. Stim̃elius gelehret hette.
Derſelbe koͤnte dazu nicht ſtille ſchweigen/ ſondern beweiß aus vielen Gruͤnden/ das es nicht Chriſtlich were/ denſelben/ der vber alle Himmel gefahren were/ vnd das Gefaͤngnus gefangen hette/ vnd zur Rechten Gottes/ die warlich kein reumlicher Sitz iſt/ vber alles regierete/ ſolte alſo an einem gewiſſen Orte des Himmels vmbſchrieben ſein/ das er nicht konte bey ſeiner Kirchen auff Erden/ vnd allem deme/ was er maͤchtiglich beherꝛſchet/ kegenwertig gefunden werden/ vnd das Ariſtoteles beſſer lehre vom Himmel/ als die Calviniſten/ weil er ſaget/ das die/ ſo im Himmel wohnen/ mit keiner Zeit oder Ort gemeſſen vnd vmbſchrieben wuͤrden/ vnd das er dannenher/ wenn er noch leben ſolte/ ehe die Warheit ergreiffen wuͤrde/ als die Calviniſten.
Als er dieſes alles auff den Sontag Quaſimodogeniti in der Predigt vorgebracht/ vnd das deſtomehr/ weil in nehiſt verfloſſenen Oſtern M. Friſius ein anders gelehret hette/ entſagete jhme derſelbe nach gehaltenem Ampt/ vnd namb auff ſich/ den vmbſchriebenen Ort des Himmels/ da Chriſtus ſeſſe/ zu behaͤupten.
A. C. 1577.
15. Maij.
A. C. 1579.
22. Jan.
A. C. 1580. Domini Quaſimodoge.
Mercklich iſt es/ das kurtz zuvor/ ehe dieſen Streit M. Friſius erregete/ ſich ein groſſes Zorn Zeichen hat blicken laſſen.
Dann da er auff den Tag Judica in der Veſper Predigt den Text verleſen/ vnd nunmehr anfieng denſelben zuerklaͤren/ hat ein Blitz mit einem einzelen Donnerſchlage/ der ſonſt zu ſolcher Zeit des Jahres faſt vngewoͤhnlich iſt/ den Thurn der St. Marien Kirchen/ darin er predigte/ oben bey dem verguldeten Knopfe/ an der Eyſernen Stangen/ angezuͤndet.
Dadurch iſt ein Tumult/ wie leicht zuerachten/ geworden/ die Predigt geleget/ das Volckverloffen/ vnd hat der Thurn von Glocke drey an/ die gantze folgende Nacht/ gebrant/ vnd ſind alle Glocken vnd das alte Orgelwerck zerſchmoltzen.
Gott aber hat mitten in ſeinem Zorne an ſeine Gnade gedacht/ vnd durch einen vmbgeſetzeten Wind den Brand ſelbſt außgeleſchet/ da keine Menſchen demſelben ſtewren konten/ vnd hat das Chor/ Altar/ Predigſtuel vnd das Newe Orgelwerck/ ja die gantze Stadt/ die mit den fliegenden Fewrsflammen erfuͤllet ward/ wunder barlich erhalten.
Viele ſind hernach in die Meinung gerathen/ das M. Friſius vieleicht etwas/ das wider die Majeſtaͤt der angenommenen Menſchlichen Natur in Chriſto laufet/ daßmahl aus dem Epiſtel Text vorzubringen ſey willens geweſen/ vnd das GOtt ein Zeichen gegeben habe/ wie vbel jhme die Verenderung der Lehre in der Kirchen gefalle.
39. Das Donner- Wetter zuͤndet St.
Marien Thurn zu Stetin an.
A. C. 1579. 5. April.
40. Ein anſehenlicher Synodus wird in Stetin gehalten.
A. C. 1580.
28. Jul.
Hertzog Johan Friederich als er das angehende Fewr in den Theologiſchen Streitigkeiten vernamb/ hat aus anreitzung derer/ die M. Friſio gewogen/ durch ein Decret beyden Parten verboten/ von der Vbiquitaͤt oder Allkegenwart der Menſchheit Chriſti/ die D. Stymmelius verthedigte/ vnd von der Circumſcription deroſelben im Himmel/ fuͤr welche M. Friſius ſtritte/ weiteren diſputat zufuͤhren.
Daruͤber iſt ſolch ein Frolocken M.
Friſij/ vnd deſſen Anhanges entſtanden/ das er in den Veſper Predigten folgender Sontage wider der Kirchen gebrauch/ das Te Deum Laudamus hat ſingen laſſen.
D. Stymmelius ward allenthalben außgetragen/ als wenn er ſolch eine vnformliche Vbiquitaͤt lehrete/ dadurch Chriſti Leib in alle Ecken der Welt außgeſpannet vnd außgedaͤhnet were.
Derowegen erachtete er es noͤtig/ durch eine Supplication den Lands Fuͤrſten zuberichten/ was von jhme in der Kirchen vnd Schule fuͤr eine Lehre gefuͤhret wuͤrde/ vnd vmb einen allgemeinen Synodum zubitten/ darin ſeine vnd ſeines Collegen oder vielmehr Widerparts meinung/ eroͤrtert wuͤrde.
Hat aber nichtes erhalten/ ſondern es iſt viele mehr/ weil er in den Predigten/ ohne jenigen Diſputat/ vmb erhaltung geſunder Lutheriſchen Lehre/ wider die Calviniſten zubeten/ vnd feine Zuhoͤrer wider dieſelbe zuwarnen gewohnet/ auffs newe wider jhn ein Decret zu Hofe außgewircket.
Es hat aber auch damit das Fewr nicht koͤnnen gedempfet werden.
Dann es flohen nunmehr zu Stetin allenthalben Calviniſche Buͤcher herumb/ vnd zu Hofe waren viele/ vnd inſonderheit der Medicus D. Curio/ wie auch viele vnter den Politicis/ geſchefftig/ D. Stymmelio das Pom̃erland verdrießlich zumachen.
Brachtens auch ſo weit/ als er das dritte Befehlig von Hofe bekam/ darin jhme ſilentium imponieret/ vnd alſo die Macht genommen ward/ frembder Lehre/ die jhre heimbliche Ruͤckhalter hette/ zuwiderſprechen/ das er zu vermeidung dieſer Widerwertigkeit/ weil deroſelben durch ordentliche Mittel nicht zeitig begegnet/ zu erhaltung eines guten Gewiſſens vnd Nahmens/ vnd zu verhuͤtung ferneres Zanckes/ den ordentlichen Beruff vnd Beſtallung von der Academia zu Franckfurt zur Theologiſchen Profeſſion anzunehmen ſich reſolvierte/ vnd vmb dimisſion zu Hofe anhielt.
Das war nun eine Vrſache/ warumb der Landsfuͤrſte einen Synodum naher Stetin verſchrieb/ oͤrdentliche Erkaͤndnus der Sache fuͤrzunehmen.
Da warden xj.
Artickel ſo die ſtreitige Puncta beruͤhreten/ angeſetzet/ vñ jedem Parte ſich ſchriflich darauff zuerklaͤren fuͤrgelegt.
Aus jhrer Reſolution/ daran doch M.
Friſius vbel wolte/ war befindlich/ das ſie nim̃er wuͤrden vber einſtim̃en/ weil einer nach einhalt der Formula Concordiæ/ der ander aus den Calviniſchen principiis/ von der Auffarth vnd Sitzen des HErꝛen zur rechten Gottes/ ſich erklaͤrete.
Vnd ob wol andere Capita oder Artikul jhme/ nach ſeiner gethanen Erklerung von dem Synodo fuͤr geleget wuͤrden/ darauff er ſich weiter heraußlaſſen ſolte/ ſo hat er doch ſolches zuthun ſich geweigert/ deßwegen an den Landsfuͤrſten provociret/ vnd darin wol ſieben Vrſachen fuͤr geſchuͤrtzet/ die jhme doch hernach von D. Stymmelio alle widerleget ſein.
Alle Ergernus aber aus dem Wege zuheben/ iſt es endlich dahin vermittelt/ das M. Friſius an einem andern Ort/ vnd zwar naher Gartz/ zur Præpoſitur an Magni Fuͤrſtenovij ſtelle gebracht/ vnd zum Archidiaconat vnd Profesſion zu St. Marien in Stetin widerumb M. Joachimus Stich oder Stichius von Stargard/ da er buͤrtig war/ vnd etliche Jahr an den Kirchen gelehret hette/ berufen ward.
A. C. 1581.
27. Jul.
A. C. 1583.
20. April.
A. C. 1583.
Menſ. Jun.
A. C. 1587.
A. C. 1588.
19. Febr.
41. Nach D. Stymmelij Todte entſtehet ein groſſer Diſputat zwiſchen D. Bergio vñ M. Stichio/ eines Theils/ vnd M. Geſnero anderen Theiles wegen der Calviniſchen Lehre.
Des folgenden Jahres verſiel darauff D. Stymmelius im groſſen Climacterico ſeines Alters/ vnd es ward jhme mit Warheit vom Burger meiſter zu Stendel Chriſtian Chriſtiani nachgeſchrieben:
En eques:
en auriga tuæ, Pomerania, gentis:
En veræ fidei miles & arma jacent &c.
Bey ſolcher Veraͤnderung ſahen alle Dinge noch nach groſſer Zerruͤttung aus. M.
Conradus Bergius/ ſonſt ein feiner gelahrter Mann/ war Rector des Pædagogij zu Alten Stettin.
Derſelbe hette vor dieſem in etlichen Theſibus/ von der Perſon/ vnd Abendmal des HErꝛen Chriſti/ ſich dermaſſen herausgelaſſen/ das ſo wol die andere Pommerſche Theologi/ als die zu Roſtock vnd Franckfurt/ an welche ſie geſchicket wurden/ allerley ergerliche Reden/ vnd gar den Calvinianiſmum drinnen funden.
Denn ob er wol/ laut der Theologiſchen Facultet zu Franckfurt Gezeugnus/ zwiſchen den Sacramentierern vñ Lutheranern wolte neutral ſein/ ſo iſt er doch jenen mehr/ als dieſen/ zugethan geweſen.
Nichtes deſtoweniger/ als Doctor Chriſtophorus Stymmelius Paſtor zu S. Marien in Stetin/ der vornehme gelarte Theologus/ wie geſaget/ die Welt geſegnet/ iſt er an deſſen ſtatt von Hertzog Johan Friederichen beſtellet/ vnd da jhn/ wegen beſagten Verdachtes/ der Superintendens D. Johannes Cogelerus nicht ordiniren wollen/ oder koͤnnen/ ehe er ſich inſonderheit de Majeſtate Chriſti in tertio gradu communicationis anders erklerete/ als er zuvor in einem Theologiſchen Geſprech/ vnd noch einer andern Erklaͤrung/ gethan/ iſt er auff Fuͤrſtlichen geheiß/ ohn vorhergehende Examination vnd Ordination/ von der Cantzel durch M.
Joachimum Stichium Archidiaconum daſelbſt præſentiret vnd commendieret/ auch folgends durch denſelben mit auflegung der Hand inſtituiret/ vnd hat alsfort zu Wittenberg/ da daßmahl die heimlich einſchleichende Calvinianer alles nach jhrem belieben macheten/ gradum Doctoris/ mit Fuͤrſtlicher Huͤlffreichung/ angenommen.
An ſeine Stelle ward zum Rectorat beſtellet M. Salomon Geſnerus/ ein Schleſier von Geburt/ ein auch embſiger/ geſchickter/ gelarter Mann.
Dieſer vertheidigte die Lehr im Concordien Buche/ wenn er gelegenheit dazu hette/ im Leſen vnd im Diſputieren.
Da zogen nun Bergius vnd Stichius dieſes alles auff jhre Perſon/ als wenn Geſnerus jhre Lehre vnter Calvini nahmen hette angegriffen/ vnd haben alſo beyde Theil wider einander diſputieret/ geleſen/ geprediget.
Jnſonderheit hat Stichius/ da von Geſncro eine Diſputation de Sacramentis gehalten ward/ dieſelbe oͤffentlich fuͤr Teufliſch gehalten/ vnd iſt/ als jhm gebuͤrlich geantwortet/ im Eyfer vnd Zorn aus dem Auditorio gegangen/ vnd von der Zeit an/ Geſneri vnd ſeiner Lehre oͤffentlicher Feind worden.
Auch wurden die Capitulares vnd etliche Hoff Raͤthe beredet/ als wenn Geſneri Lehre new/ jrrig vnd falſch/ vnd er ein auffruͤhriſcher Kopff wehre/ vnd der die Diſciplin bey der Jugend fallen lieſſe/ daß alſo aus dem Lehrſtreit/ ein Streit von der Perſon gemachet ward/ vnd ſeine andere Collegen/ die es mit Stichio hielten/ ſtunden auch wieder jhn.
Vnter deß helt Bergius eine oͤffentliche Diſputation/ von der Rechtfertigung des Menſchen.
Geſnerus opponieret jhm.
Vnd da Bergius den Spruch Johannis:
Das Blut JEſu Chriſti/ des Sohns GOttes reiniget vns von allen Suͤnden: alſo deutete/ als weñ das Verdienſt Chriſti dadurch verſtanden wuͤrde/ Geſnerus aber aus dem Context erwieſe/ daß das Blut Chriſti were ſein weſentliches/ vnd aus ſeinen Adern heraußgefloſſenes Blut/ vnd das ſolches die Welt gereiniget/ vnd die Goͤttliche Krafft vnd Eigenſchafft/ die Suͤnde der Welt zu tilgen/ empfangen hette/ vnd vns warhafftig im Abendmahl gereichet wuͤrde/ das auch die ewige Herꝛſchafft der Welt/ vnd andere Goͤttliche Eigenſchafften Chriſto nicht nach der Goͤttlichen/ nach der er ſchon alles von Ewigkeit hat/ ſondern nach der Menſchlichen Natur gegeben ſeyn/ iſt hieruͤber das Fewer noch groͤſſer geworden.
Dann Bergius beklaget ſich bey den Capitularen wegen gehaltener Diſputation/ beſchweret ſich/ das darin ſeine Lehr ſey fuͤr Arrianiſch angegeben.
Dieſelbe verhoͤren zwar anfaͤnglich beyde Part/ vnd befehlen jhnen jhre Nothturfft ſchrifftlich zufaſſen: Werden aber bald anders ſinnes/ vnd entſetzen Geſnerum fuͤnff Tage nach der Diſputation/ kegen vorſtehende Weihenachten/ ſeines Dienſtes.
Solches zog nun nicht alleine Geſnerus/ als eine vnverdienete/ vnd wider die Kirchenordenung laufende Sententz an/ inſonderheit/ da er kegen beſchwerliche anſtehende Winterzeit mit ſeinem Weibe vnd kleinen Kindern reumen ſolte/ vnd alle vnfreundliche Anklagen gnugſamb verantworten koͤnte/ ſondern es ließ auch Hertzog Ernſt Ludewig Jntercesſionales an H. Johan Friederich deſſenthalben abgehen/ geſtand nicht/ das die Proviſoren oder Capitularen/ ſo wenig einen Rectorem Pædagogij zubeſtellen/ als auch zu entlanben maͤchtig weren/ vnd hielt es fuͤr gar vneben/ dz Geſnerus/ ſo vber die vnverfaͤlſchete Warheit der Religion/ vñ der Augſpurgiſchen Confesſion/ vnd dem Pommeriſchen Corpore Doctrinæ gehalten/ ſolte alſo ſeines Dienſtes entſetzet werden.
A. C. 1589.
11. Maij.
Alſo blieb Geſnerus noch ferner in ſeiner Profesſion.
Bergius ſtarb bald drauff.
Vnd als Geſnerus zum Abendmahl des HErꝛen in den Oſtern gehen wolte/ vnd vorher bey Stichio durch zweene Prediger vmb verſoͤhnung anhalten ließ/ verſagete er jhme ſolches.
Geſnerus ward nichtes deſtoweniger von dem Vnter Capellan Georgio Beſtekerl abſolvieret/ trat nunmehr mit vorwiſſen des Superintendenten/ der in Stichij attentaten nit willigen koͤnte/ zu des HErꝛen Tiſch/ vñ ſetzete ſich danieder.
Stichius aber machete ein groß Ergerniß in der Kirchẽ/ nam die Patenẽ in der rechte Hand/ reichete dem Rector den Leib des HErꝛen mit der Lincken/ vñ ſprach die Wort nicht dazu/ wie ſie nach der Kirchen Ordnung geſetzet ſeyn.
Das ward nun ſo wol durch andere/ als durch etliche Alumnos Pædagogij bey dem Superintendenten Coͤgelero/ vnd dem Fuͤrſtlichen Hoffprediger D. Jacobo Fabro bezeuget/ vnd weil jhnen die Auffſicht auff die Lehr vnd Lehrer in der Stetiniſchen Kirchen/ vom Landsfuͤrſten befohlen war/ wolten ſie jhn nach Chriſti Lehr abſonderlich vnd in geheim daruͤber hoͤren/ haben aber ſeinen Vnwillen vnd Vnfreundligkeit daruͤber fuͤhlen muͤſſen/ vnd er hat die That bey den Leuten/ auch auff oͤffentlicher Catheder/ vnd in einer harten Schrifft mit einem Spaſmo oder Krampf/ oder denen vom Haͤupt fallenden Fluxionibus entſchuͤldigen wollen.
Weil aber die Theologi nicht abſehen konten/ wie der Spaſinus ſich ſo bald hette verziehen werden/ das er Geſnero allein mit der Lincken/ vnd den fort folgenden Communicanten mit der rechten das Sacrament hette außtheilen koͤnnen/ weil ſie auch dabeneben von einem Fuͤrſtlichen Trompeter berichtet wurden/ das vor dieſem Stichius jhme das Sacrament mit dieſen Worten gereichet; Nim hin das Zeichen des Leibes Chriſti; Jmgleichen ſich berichten laſſen/ das er vor deſſem ſeinem eigenen Bruder vnd deſſen Haußfraw/ mit denen er in Feindſchafft geſtanden/ den geſegneten Kelch mit der Lincken Hand gleich in die Zaͤhne geſtoſſen/ das mans gehoͤret/ vnd darzu geſaget:
Nimb hin Suͤnder/ vnd bekehre dich:
Als haben ſie alle dieſe Haͤndel an die Obrigkeit gebracht/ vnd vmb gebuͤhrliches einſchen gebeten/ auch nochmahln/ wie vorhin zum offtern/ vmb einen General Synodum/ falſchen jrꝛigen Lehren zuſtewren/ angehalten.
Vnter des ward Geſnerus von den Strallſundiſchen zum Kirchen Ampt vñ procuration der Schulen ordentlicher weiſe beruffen.
Ehe er aber an ſolchen Dienſt getreten/ dictierete vnd erklaͤrete er in Teutſcher Sprache/ nebenſt ſeinen andern Lectionen/ auch die Quæſtion ſeinen Diſcipuln/ was von außtheilung des Sacraments/ wenn ſie mit der lincken Hand geſchehe/ zu halten.
Jn ſolche Lection gehet nun auch Stichius in Perſon/ vnd als er ſeinen Nahmen nennen hoͤret/ redet er deßwegen den Rectorem an.
Darvber wird das gantze Auditorium rege.
Stichius aber ſtrenget alsfort eine Klage bey den Capitularen an/ dieſelbe verbieten Geſnero mit ſeiner vorhabenden Schrifft weiter zuverfahren.
Er wil Amptshalben nicht nachlaſſen.
Darumb wird es durch die Capitularen zu Hofe befodert/ das jhme die Cathedra hinfort verbotten/ vnd zugleich dem Subdiacono/ der auch im Lectorio fuͤr Geſnero ein Wort zum beften geredet/ der Dienſt auffgekundet ward.
Bald drauff entftehet noch eine andere Vnruhe.
Denn da die Jugend im Pædagogio auch in vnterſchiedliche hauffen ritte/ vnd etliche Stichio vnd den andern Collegen/ etliche Geſnero anhiengen/ vnd ſich einsmahls auff den Abend zwiſteten/ hat der Sub Rector M. Piverling Friede machen wollen.
Jſt aber mit in den Lerm gerahten/ vnd von einem Kuͤrßner Geſellen/ der ſich vnter die andere gefunden/ gefaͤhret worden.
Darauff iſt ſcharffe Jnquiſition eingenommen/ vnd weil inſonderheit des Rectoris Stieff Sohn wegen ſeines Vaters ſich mit dem Præceptoren in Wort eingelaſſen/ als iſt ſo wol vber jhn/ als vber die andere Jugend nach beſchaffenheit des Delicti/ von Hofe ab/ eine Straffe erkand/ vnd da er dazu geſuchet ward/ iſt er entwichen.
Nun hette ſein Stieffvater fuͤr jhn etwa ſtipulieret/ jhn zuſtellen.
Drumb als derſelbe nunmehr naher Stralſund mit ſeinem Weibe vnd Kindern abgeſcheiden war/ vnd ſein Geraͤthlein im Schiffe nachzubringen verordnet hette/ iſt jhme daſſelb in Arreſt genommen/ vnd etliche Monden in Sequeſtration behalten worden.
42. Stichius reichet Geſnero das Sacrament mit der Lincken Hand/ vnd Geſnerus mus weichen.
A. C. 1592.
42. Noch ein gemeiner Synodus wird zu Stetin (wider die einſchleichende Calviniſten gehalten.
A. C. 1593.
Mitteler weile fiel der Hertzog in eine ſehr gefaͤhrliche Kranckheit/ vnd weil jhme vor dieſem allerley zun Ohren gekommen/ als ſolten in ſeiner Reſidentz Stadt Stetin jrrige Lehren gefuͤhret/ vnd viele hinter das Liecht gefuͤhret werden/ auch dieſe Spaltungen jhme ſelbſt von andern Fuͤrſten auffgeruͤcket/ vnd er darauff in einen Verdacht gezogen war/ inſonderheit weil jhme vnd ſeinem Bruder Hertzog Barnimo Chanacus Vranius/ vnter dem Nahmen der Wittenbergiſchen Studenten/ ein Calviniſch Buch von dem wahren Verſtand der Wort im Abendmahl des HErꝛen/ wider D.
Valentinum Schacht/ Profeſſoren zu Roſtock geſchrieben/ dediciereten/ als hielt er es fuͤr einen waren Gottesdienſt/ wenn er der Sachen grund recht erfahren moͤchte.
Hat derowegen nach wieder erlangter Geſundheit einen gemeinen Synodum gegen Stetin außgeſchrieben/ dem in Perſon gantzer zehen Tage in anſehenlichen Conſeß ſeines Brudern Hertzog Frantzen/ vnd der dazu abgeordneten Chur- vnd andern Fuͤrſtlichen Pom̃erſchen Abgeſandten/ vnd des verſambleten Ausſchuſſes von Herꝛen/ Prælaten/ Mann vnd Staͤdten/ wie auch der Theologen/ ſo viel derſelben weder Klaͤger noch Verklagte weren/ als Aſſeſſoren/ præſidieret/ vnd drauff inſonderheit fuͤnfferley verhandlen laſſen/ warumb Geſnerus/ Rector Pædagogij/ ſeines Dienſtes von den Capitularen entvhrlaubet worden/ was der Superintendens vnd Hoffprediger wider Stichium/ vnd andere verdaͤchtige/ vnd was dieſe wider jhn hetten/ was fuͤr Buͤcher ins Pommerſche Corpus Doctrinæ gehoͤren/ vnd in was verſtande ſolches zuverſtehen/ was fuͤr andere ſo wol in Kirchen vnd Schulen/ als auſſerhalb derſelben/ dem Calviniſmo zugethan weren.
Zu gewinnung aber der zeit ſein alle Perſonalia außgeſetzet/ vnd diß einige allein inſonderheit getrieben/ ob Geſnerus/ der vnterdeß vom Stralſunde nach Wittenberg zur Theologiſchen Profeſsion eine Vocation einbekommen hette/ nebenſt den andern Theologen/ oder Stichius mit ſeinen Adhærenten newe jrꝛige Lehre fuͤhreten.
Nun hetten zwar Stichius/ M.
Petrus Colemannus Conrector/ vnd M.
Piverling Subrector des Fuͤrſtlichen Pædagogij/ etliche Arten zu reden/ ſo ſie von Geſnero in ſeinen Lectionen vnd Diſputationen gehoͤret/ auffgemercket/ vnd wolten die einer Vnrichtigkeit beſchuldigen.
Derſelbe aber/ als er druͤber gehoͤret/ iſt alsfort vnſchuldig befunden.
Auch koͤnte Stichius den andern Theologen nicht vberweiſen/ was er von jhnen beydes in Schrifften/ als ſonſten vorgegeben.
Aber da ſie jhn dakegen beſchuldigten falſcher Lehre/ Prophanation des heiligen Abendmahls/ vnd eines Baͤpſtiſchen Tyranniſchen dominats/ vber der Menſchen Gewiſſen/ vnd dz er den Calviniſchen nicht gebuͤhrlich wiederſpreche/ auch die Formulam des Gebetes wieder ſie abgefaſſet/ vnd zu Hofe vbergeben/ nicht annehmen wollen/ ſondern vielmehr oͤffentliche Calviniſten zum Nachtmahl geſtattet/ hielt er den Synodum bis in den dritten Tag/ mit mancherley Exceptionibus vnd Proteſtationibus auff/ ehe er zur Sachen ſelbſt kam/ forderte Juriſtiſche Proceß/ Juramentum malitiæ/ ſatisdationes/ vnd des Dinges mehr.
Aber als jhm auch darin endlich in die richte gegangen ward/ vnd er nunmehr beweiſen ſolte/ das er Calviniſcher Lehre nicht zugethan were/ hat er alles mit dem Corpore doctrinæ beſchoͤnigen wollen.
Auch da von jhme eine oͤffentliche Confesſion begehret ward/ hat er die dermaſſen gethan/ das er den Articul von der Majeſtaͤt der Menſchlichen Natur/ in der Perſon Chriſti/ wie auch von dem Nachtmahl nicht gnug erklaͤrete.
Drumb muſte er auch da hinan/ wie vngerne er wolte.
Aber da war auch allenthalben Mangel.
Derowegen weil dieſer Lande Kirchen vor dieſem/ nebenſt andern/ auch die beyde Articul von dem heiligen Nachtmahl/ vnd der Perſon Chriſti/ alſo wie ſie in der Formula Concordiæ gefaſſet/ angenommen hetten/ ward Stichio vnd ſeinen Angehoͤrenden auffgeleget/ ſich zuerklaͤren/ ob er mit ſolcher Lehre des Concordien Buchs einig.
Da wurden wiederumb hie vnd dort Ausfluͤchte geſuchet/ aber endlich hat er derſelben vnterſchrieben/ da er hoͤrete/ das damit das Corpus Doctrinæ nicht ſolte abgeſchaffet ſeyn.
Solches thaten auch noch zwene andere Prediger/ wie auch die Profeſſores am Pædagogio/ vnd etliche Collegen in der Stadt Schulen/ ſo mit in Verdacht waren.
Darauff iſt Stichius noch eine zeitlang in ſeinem Dienſte geblieben/ vnd es wurden nicht allein allerley Mandata wider die Sectierer publicieret/ ſondern auch die Pommerſche Confesſion vnd Synodaliſcher Schluß nach der Formula Concordiæ in Truck heraus gegeben.
Der Landsfuͤrſt aber/ der ſich die endliche Reſolution austruͤcklich fuͤr behalten/ hat nach erholetem Rath vnd betrachtung/ was Stichius fuͤr Vnheil vñ Zerruͤttũg angerichtet/ vñ wie ſo gar vnordentlich er mit der Adminiſtration des heiligen Sacraments aus lauter Rachgier vmbgangen/ zu erhaltung beſtaͤndigen Frieden in der Kirchen/ jhn/ M.
Martinum Frieſen/ Paſtoren zu S.
Nicolai/ vnd M.
Piverling Subrectorem/ gaͤntzlich/ ſieben Wochen nach geendigtem Synodo/ abgeſchaffet/ vnd iſt an Stichij Stelle M. Martinus Glambeck von Wismar/ an Friſij/ M.
Lucas Tabbert/ an Piverlings/ David Baumgarten berufen worden.
Friſius hat drauff zu Dantzig Vnterhalt bekommen: Stichius zu Luͤbben.
Vnd dieſer hat folgends ſeine Calviniſche Bekaͤntnus/ die er auff dem Synodo als vnrecht fallen laſſen/ auffs newe wiederholet/ vnd nachmahlen als Recht verthediget/ vnd in einem eigenen Buͤchlein in Truck verfertiget.
Darumb ſein die Pommerſche Theologi genoͤtiget worden/ eine nothwendige Antwort/ auff ſolch Buͤchlein/ ſampt warhafftigem Bericht von gemeldtem Synodo zuverfertigen/ welche auch im Jahr mdxcvij. in offentlichem Druck iſt herauß gegeben.
Es iſt auch wieder zweene Doctores Juris vnd einen Gerichts Schoͤppen/ weil ſie jhre Meinung in den ſtreitigen Articuln vngeſchewet verthaͤdiget/ ſcharff verfahren/ derer doch etliche wieder zu Gnaden kommen ſein.
Dieſes mus ich hie noch vermelden/ das Chriſtian Dieſtelmeyer Brandenburgiſcher Cantzler/ als er wegen ſeines Churfuͤrſten an Hertzog Johan Friederichen im geendigtem Synodo ein Schreiben abgehen ließ/ dieſe Wort vnter den Brieff geſetzet habe.
Calviniſtæ deducunt nos in loco de â ad
Perſona Chriſti
Prædeſtinatione
Cœna Domini
Baptiſmo
Cultu
Conſolatione
Verbo
Cœlo
Contemptũ Chriſti.
Deſperationem.
Nuda Elementa.
Infernum.
Ergo impleat nos Deus odio Calvinianiſmi.
44. Hertzog Barnimb folget Hertzog Johan Friederichen in der Regierung/ wil deſſen Teſtament nit gelten laſſen/ nimbt eine Reformation in Gerichten vnd Emptern vor/ vnd leſſet an vielen Orten den Greiff anſchlagen.
Als Hertzog Johan Friederich beſagter maſſen dieſe Welt geſegnet hette/ vnd die Fuͤrſtliche Leiche von Wolgaſt nach Stettin abgefuͤhret/ vnd daſelbſt beygeſetzet war/ hat jhme/ weil er keine Erben nachließ/ laut vorgeſagter Vertraͤge/ ſein Bruder Barnimus XII. in der Regierung gefolget.
Da dann alsfort wegen des Teſtaments/ ſo der hochſelige Fuͤrſt auffgerichtet hette/ Streit vorgefallen iſt.
Dann weil Hertzog Barnimb neben der Landſchafft vermerckete/ das etliche Tiſchguͤter/ vnd dem Hauſe zu Stetin angehoͤrige Sachen enteuſſert/ vnd weggegeben waren/ darunter auch ſol Friederichswald/ der halbe Heidzinſe/ die Jnenburg vnd Haffhauſen geweſen ſein/ als hat er außfuͤhrliche Vrſachen bey des Churfuͤrſten zu Brandenburg vnd des Adminiſtratorn der Chur Sachſen/ als benanten Executorn des Teſtaments/ Abgeſandten eingewandt/ warumb er das Teſtament kraͤfftig zu laſſen nicht verpflichtet were.
Hat gleichwol dieſelbe Donationes/ ſo mit ſeinem Conſens ſein ſeligſter Bruder ſeiner Gemahlin gethan hatte/ als Koblancke/ den Johanneshoff zur Jeſeritz/ hohen Selcho/ vnd etliche Kornhebungen aus dem Ampt Colbaz vor genehm zu halten/ vnd nebenſt dem Leibgedinge zur Stolpe der Fuͤrſtlichen Witwe dieſelbe einzuantworten ſich erboten.
Ferners hat er mit der Landſchafft wegen Abtrag der groſſen Beſchwerung/ ſo auff der Stetiniſchen Regierung haffteten/ vnd ſich auff ein hohes belieffen/ Berathſchlagung gehalten/ vnd als dieſelbe alles/ was dem ſehl.
Herꝛn Johann Friederichen auff naͤhiſte Landtage zur Abtragung der Schulde eingewilliget war/ weñ die Gravamina abgeſchaffet/ die Hoffhaltung etwas eingezogen/ die groſſe Deputat gemindert/ vnd die Viſitation vnd Reformation der Gerichten vnd Empter vorgenom̃en wurde/ zuerſtaten ſich erboten/ im Nahmen Gottes der Regierung ſich vnterfangen/ an vielen oͤrtern/ die zuvor hin vnd her verſchencket waren/ den Greiff anſchlagen laſſen/ vnd damit auch nicht Peter Kamecken verſchonet/ der doch zuvor beym vorigen Hertzog ſehr hoch geſtiegen war/ vnd faſt alles zu Hofe vermoͤchte.
F. Erdmud aus dem Churfuͤrſtlichen Hauſe Brandenburg/ Wittibe/ hat nach jhres Sel.
Herꝛen/ Johannis Friderici Todte zur Stolpa auff jhrem Leibgedinge eine Hoff Capellen angerichtet/ an dem Orte/ da zuvor die Muͤnche eine Kloſter Kirche gehabt/ welche aber nach verlaufung derſelben wuͤſte geblieben/ vnd bey nahe verfallen war.
Vnd dieſe der Fuͤrſtinnen pietaͤt iſt durch ein merckliches Zeichen approbieret geworden/ weil auff einer alten Eichen ein ſchoͤner Honigthaw zu ſolcher Zeit gefunden worden.
45. Hertzog Barnimb nimbt die Erbhuldigung auff/ wie auch Hertzog Philippus Julius.
A. C. 1601.
Hier auff iſt im Jahr mdcj. die Huldigung vollentzogen/ doch mit ſolcher Manier/ das die Staͤdte dem Hertzogen fuͤr die gewoͤhnliche koſtbahre Außrichtung xx. tauſend Guͤlden nebenſt den gewoͤhnlichen Geſchencken erſtateten/ vnd einen Außſchuß vnd gewiſſe Perſonen zu Stetin ſtelleten/ die den Hertzogen im Nahmen jhrer Mitbuͤrger den Huldigungs Eyd leiſteten/ vnd das darauff etliche Fuͤrſtliche Geſandten in alle Staͤdte abgefertiget wuͤrden/ die von den Gemeinen vnd Buͤrgerſchafften auch die Huldigung auffnahmen.
Darauff haben die Schloßgeſeſſene/ vnd folgends der ander Adel/ zu Stetin den ſchuldigen Lehens Eyd abgeleget/ vnd ob wol dz Geſchlecht der Borcken jhre alte Befreyung/ das es vermoͤge derſelben zu keiner Eydsleiſtung oder Lehensempfahung kegen die Herꝛſchafft verbunden were/ anziehen wolte/ vnd ſich bey derſelben zu laſſen/ gebeten/ ſo hat dennoch der Hertzog/ eben wie zuvor ſein Bruder Johan Friederich/ jhnen ſolches nunmehr weiter nicht geſtaͤndig ſein wollen/ vnd haben ſie ſich alſo endlich in empfahung der Lehen den andern gleich machen muͤſſen.
Eben in gemeltem Jahre iſt auch Hertzog Philippo Julio in Wolgaſtiſcher Regierung die Erbhuldigung von ſeinem Adel vnd Staͤdten geleiſtet/ vnd er iſt nach altem Gebrauch allenthalben wol empfangen/ vnd Fuͤrſtlich tractieret worden/ vnd hat alsfort darauff mit einer Fuͤrſtlichen außſtaffierung/ bey frembden Fuͤrſten vnd Nationen ſich bekand zu machen/ ſich auſſerhalb Landes begeben/ vñ nicht ein geringes darauff gewandt.
Die Lehen aber bey Kaͤyſ. Mayt. iſt erſtlich von beyden Hertzogen durch jhre Geſandten das dritte Jahr hernach/ nemlich im Jahr mdciij. empfangen worden.
Vnd weil die Erbeinigung vermoͤchte/ das wann Hertzog Barnimb zu der Regierung kommen wuͤrde/ er ſeinem Bruder Caſimiro die beyde Haͤuſer Buͤtow vnd Ruͤgenwalde abtreten ſolte/ als iſt ſolches auch im Jahr mdcij. geſchehen.
Hertzog Caſimir aber hat dagegen dem Bißthumb abgeſtanden/ vnd ſolches Hertzog Franciſco ſeinem Bruder Sohn auff vorhergehende gebuͤhrliche Wahl vberlaſſen.
A. C. 1603.
A. C. 1602.
Aber bey beyden Bruͤdern hat ſich in dieſer veraͤnderung die Gebrechligkeit des Menſchlichen Lebens bald blicken laſſen.
Dann da nunmehr Hertzog Barnimb ein Reformationwerck beydes am Hofe vnd auff den Emptern vnter Haͤnden hette/ befand ſich Hertzog Caſimir zu Ruͤgenwalde vbel auff/ vnd erhielt es durch embſiges ſuchen bey Hertzog Barnimb/ das derſelbe ſich nebeſt ſeiner Gemahlin auff den Wegmachete/ gemelten ſeinen Bruder freundlich zu beſuchen.
Aber wie es ſonſt heiſſet/ das der vorm Bette ſtehet/ offtermahlen dem Todte naͤher iſt/ als der drin kranck lieget/ alſo hat auch dieſer Herꝛe auff dem Wege ſich vbel auff befunden/ iſt nach freundlicher beſprechung mit ſeinem Bruder auff der Ruͤckreiſe gar ſchwerlich kranck geworden/ vnd in groſſer Leibesſchwacheit kegen Stetin gebracht/ vnd hat daſelbſt bey angehendem dritten Tage ſein Leben im lv.
Jahr ſeines Alters ſelig geſchloſſen.
Ob nun wol Hertzog Caſimir ſich auch in Leibesſchwacheit befand/ ſo hat er dennoch ſich zu der Fuͤrſtlichen Leichbegaͤngnus auff den Weg nach Stetin gemachet.
Bey welcher dieſes mercklich vorgegangen iſt/ das bey auffhebung der Leiche erſtlich ein ſanffter/ bald ein ſcharffer Platzregen mit Hagel ſich erhub/ vnd als viele Fuͤrſtliche Perſonen/ vnd Chur- vnd Fuͤrſtliche Geſandten/ in der Procesſion auff halbem Wege waren/ ein vhrploͤtzlicher groſſer heller Blitz vnd ſtarcker Donnerſchlag von Nord Oſten her nach S. Jacobs Kirch Thurm ſchlug/ vnd ein groſſes Schrecken vnter die Leute brachte/ die einen Rauch aus dem Thurm auffgehen ſahen/ darauff doch nichts durch Gottes Gnade/ an Fewrſchaden erfolget iſt.
Solches ploͤtzliche Wetter hat ſich/ ſo bald die Leiche in die Kirche gebracht war/ wieder geleget/ vnd die helle Sonne hat ſich wieder aus den truͤben Wolcken herfuͤr gewircket.
Dieſes mag wol eine Vorbedeutung geweſen ſein/ daß das Fuͤrſtliche Hauß zu Pommern hinfort jmmer dar in Vngluͤck vnd Abnehmen ſein ſolte/ vnd ob zwar ſechs junge Herꝛen/ als Philippus Jnlius von Wolgaſt/ vnd die fuͤnff Bruͤder/ Philippus/ Franciſcus/ Bogißlaus/ Georgius/ Vlricus nebenſt den beyden alten Herꝛen Gebruͤdern/ Hertzog Bogißlao XIII. der nur zwey Jahr zuvor wiederumb ein Fraͤwlein aus Hollſtein geheurathet hette/ vnd Caſimiro im Leben waren/ ohne jenige Leibes- Erben einer nach dem andern verfallen/ vnd endlich gar mit groſſem Schrecken vnd zagen der Leute/ wie wirs anjetzo leyder befinden/ abgehen ſolten.
GOtt komme ferner in Gnaden.
Sonſten iſt dieſer hochſelige Fuͤrſt ein ſehr lieber/ gottſeliger/ demuͤtiger/ anſehnlicher/ vnd verſtaͤndiger Herꝛe geweſen/ vnd hat ein ſonderlich verlangen bey den Vnterthanen hinter ſich gelaſſen.
Er hat in ſeiner Jugend nebenſt ſeinem Bruder/ Hertzog Ernſt Ludewig/ die vornembſte oͤrter/ in Teutſchland/ Franckreich/ Britannien vnd Niederland beſuchet/ hernach das Ampt Ruͤgenwald vnd Buͤtow vor ſein Theil beſeſſen/ auff den Reichstag zu Regensburg/ da Rudolphus zum Roͤmiſchen Koͤnige erwehlet ward/ in Geſellſchafft Churfuͤrſt Johañis Georgij zu Brandenburg/ ſich begeben/ vnd iſt vnter andern dazu auſſerſehen/ das Er nebenſt Hertzog Georg Friderichen von Lignitz die Wahle K. Rudolpho verbuͤndigete/ vnd dazu Gluͤck wuͤndſchete.
Auff dieſem Reichstage iſt vnter andern eine Legation in Mußkow an den Großfuͤrſten decretieret/ welcher die Lyflaͤndiſche Provintz hefftig verderbete.
Vñ ſolche Legation iſt H. Barnimb vor anderen auffgetragen/ welche er auch auff ſich zunehmen kein bedencken getragen:
Ehe ſie aber zu Wercke gerichtet/ iſt Kaͤyſer Maximilianus/ in deſſen Nahmen ſie abgehen ſolte/ verfallen/ vnd dz Werck alſo ins ſtecken gerathen.
46. Hertzog Barnimb ſtirbt/ vnd bey der Leich begaͤngnus bedeutet ein ploͤtzliches Vngewitter nicht viele gutes.
A. C. 1603.
Nach jhme kam die Regierung/ laut der Erbvertraͤge Caſimiro zu/ doch das er zuvor Ruͤgenwald vnd Buͤtow vbergeben muͤſte.
Solches war jhme nun ſchwer zu thun:
Derowegen betrachtete er auff einer ſeyten die groſſe Regimentsbuͤrden/ ſo jme nebenſt den vnabgelegten Schulden zu Stetin wurden auff dem Halſe liegen/ auff der andern ſeyten ſeine Schwachheit/ vnd dann auch das ruͤhige Leben/ ſo er zu Ruͤgenwald fuͤhren koͤnte:
Vnd lies ſich mit ſeinem Herꝛen Bruder Bogißlao/ den Gott mit fuͤnff jungen Herꝛen geſegnet hette/ in ſolche guthwillige Handlung ein/ dz jhmekegen abtretung des Landes vñ der Stetiniſchen Regierung/ vber die beyde Empter Ruͤgenwalde vnd Buͤtow/ alsfort vnd Jaͤhrlich eine gewiſſe Summe Geldes erleget/ vnd etliche Sachen aus ſeines ſeligſten Herꝛen Brudern Barnimi Erbſchafft gefolget/ vnd Er/ wenn er nach Gottes willen die Welt geſegnen ſolte/ zu Stetin/ als ein regierender Lands Fuͤrſte/ jedoch aus ſeiner eigenen Kammer-koſten/ zu Grabe gebracht wurde.
47. Hertzog Caſimir vberlaͤſſet die Regierung ſeinem Bruder Hertzog Bogislao XIII.
48. Hertzog Caſimir ſtirbt.
A. C. 1605.
Solcher ſein Todtesfall iſt auch nicht laͤnger denn zwey Jahr außgeblieben.
Denn weil er in den letzten zehen Jahren ſeines Lebens ſich meiſten theils vbel auff befand/ als iſt er endlich auff ſeinen am Strande newen erbaweten Fiſcherhauſe/ ſonſt Newhauſen genant/ bey Ruͤgenwalde toͤdtlich kranck geworden/ vnd hat allda ein ſeelig Ende genommen.
Jſt ſonſt frommer Natur geweſen/ vnd hat/ wie andere entweder an Bawen/ oder Jagen/ oder Pferden/ oder Spielen/ alſo an der Fiſcherey/ ſonderen gefallen getragen/ vnd ſich zum meiſten belieben laſſen/ den mehrentheil daheim/ ohne ſonderbahren Pracht vnd Vbermuth/ zu leben.
Hat dennoch gerne ſeine Leute vmb ſich gehabt; Das dannenher/ da im uͤblichen domahligen Sprichwort vnter den fuͤnff Bruͤdern Johan Friederich der Staͤrckeſte/ Bogislaff der Froͤm̃eſte/ Ernſt Ludewig der Schoͤneſte/ Barnimb der Reuteriſche/ oder wie die Pom̃ern ſagen/ der knappeſte/ Er der Geſelligſte genennet iſt.
Doch iſt er ſo geſellig geweſen/ das er zu rechter Zeit ſeines Eyfers wol zu gebrauchen gewuſt/ wie er deſſen ein Exempel an Joachim einem vnaͤchten Damitzen bewieſen hat/ welcher anfaͤnglich der hoͤchſte bey jhm am Brete war/ vnd das gantze Regiment im Stiffte verwaltete/ vnd druͤber anſehenliche Lehenguͤter bekam.
Aber da derſelbe/ wie davon noch die Alten zu ſagen wiſſen/ ſehr vbermutig ward/ ehrliche vornehme Leute bey ſich vnterdruckete/ auch ſehr vnbarmhertzig wider arme Leute war/ auch wol vnſchuldige Leute ohne jenige Erbarmung/ vmb geringes Verdachts willen/ durch den Scharffrichter hinrichten ließ/ iſt er endlich in groſſe Vngnade des Fuͤrſten gerathen/ vnd nach vier oder fuͤnff jaͤhriger Gefaͤngnus fuͤr Buͤtow an einen hohen Galgen auffgehencket worden.
Caſimiro ſeinem Bruder hat Hertzog Bogislaff auch balde vnd zwar des folgenden Jahres/ vnd alſo im dritten Jahre ſeiner Regierung gefolget.
Derſelbe hat erſtlich im Jahr mdcij. nach vollenzogener gemelter Handlung/ ſeine tragende Vormundſchafft Wolgaſtiſches Ortes ſeinem Vetter/ vnd Pflege Ohm Hertzog Philippo Julio/ der von ſeiner Reyſe in frembden Laͤndern wiederumb anheimb gekommen war/ vnd veniam ætatis beym Kaͤyſer erlanget hette/ abgeleget/ vnd ſeine eigene Regierung mit einer ſolchen Hoffhaltung angefangen/ das er dadurch/ als ein ſehr guter Haußhalter/ ohne ſonderlichen Beſchwer alle Schuldenlaſt/ die er doch nicht verurſachet/ viel weniger genoſſen/ zuerleichtern/ vnd zu heben vermeinete.
Vnd weil er wegen hohen Alters dem Regiment in der Perſon nicht allzeit beyweſend ſein koͤnte/ hat er ſeinen aͤltiſten Sohn Herꝛen Philippum an ſeine ſtatt in der Stetiniſchen Regierunge reſidieren laſſen/ vnd demſelben eine gewiſſe maſſe an Dienern/ Pferden vnd andern Dingen verordnet.
Hat auch alsfort xij.
Land Raͤthe/ durch dero Einrathen des Landes beſte allenthalben geſuchet wurde/ genennet/ ferners durch gewiſſe deputierete Perſonen vom Lande die Hauptleute auff den Emptern/ die auff vorgeſchriebene Deputata nicht dienen/ vñ ſich kuͤnfftiger Reformation vnd anordnung nicht vnterwerffen wolten/ abgeſchaffet/ des Oberhoff Marſchalcks vnd Schloß Haͤuptmans Dienſt zuſamen geleget/ vñ einer Perſon/ als Wedigen von Wedel/ befohlen:
Die Empter nach beſchaffenheit der Vmbſtaͤnde verſetzet vnd beſetzet/ ins gemein allen Hoff Junckern vnd Geſinde abgedancket/ vnd alſo/ inſonderheit da die Fuͤrſtliche Witwe ſich auff jhre Leibgedinge nach Wollin begab/ einen gar newen Hoff angerichtet/ das Hoffgerichte viſitiren laſſen/ die Cantzeley von dem Apteienhofe auff dem Roddenberge/ in Weyland Graff Ludewiges Hauß/ gegen S. Marien Kirch vber/ da ſie zuvorn geweſen/ vnd von dannen/ weiß nicht ans was vrſachen/ in einen Winckel der Stadt/ weit vom Hofe/ geleget war/ wiederumb naͤher an den Hoff gebracht.
Dannenher Cantzler Otto Rammin dieſes Verßlein/ wie er denn ein guter Poet war/ geſetzet hat.
49. Hertzog Bogislaus XIII.
vnd Philippus Julius ſtellen die Regierung beſter maſſen an.
A. C. 1603.
Sordibus ablutum curis venerabile Numen Gaudet, ad antiquos ſe rediiſſe lares.
Zuvorn aber/ da die Cantzeley auff den Rodden- oder Hundsberg verleget war/ hat er ſeine Gedancken alſo herfuͤr gebracht:
Ecce canum collem Cor Principis occupat.
Eia Quid dicunt ho mines?
Vah pudor atq́; nefas!
Auff ſolche weiſe hat auch eben auff dieſelbe zeit Hertzog Philippus Julius bey angehender ſeiner Regierung die Landſchafft zuſamen gefordert/ eine newe Hoffhaltung beſtellet/ die Empter mit Einſetzung derer Perſonen/ die er zum tuͤchtigſten befunden/ reformieret/ vnd alles in guten Geſchick gebracht/ die Zweytracht vñ Vnruhe/ ſo ſich zu Greiffswald/ eben wie fuͤr lxviij. Jahr/ zwiſchen dem Rathe vñ Buͤrgermeiſter angeſponnen/ mit abſetzung zweyer Buͤrgermeiſter vnd des Stadt Syndici/ in der Perſon geſtillet/ auch da die Strallſundiſchen/ wegẽ der angrentzendẽ Fiſchereyen/ derer ſie ſich etwa zu weit anmaſſeten/ vñ dz ſie/ da der Hertzog jhrer Fiſcher etliche eingezogen hette/ imgleichen einen Fuͤrſtl. Voygt aus Ruͤgen/ der in die Stadt kom̃en war/ gefaͤnglich hetten annehmen laſſen/ in ſeine Vngnade gekom̃en waren/ hat er zwar auch einen von jhren Rahtsherꝛen auffangen laſſen/ aber endlich/ auff vnterhandlung etlicher Anſee Staͤdte/ die Sache zu einem leidlichen Anſtande kom̃en laſſen/ vñ darauff zu Vkermuͤnde mit Hertzog Bogißlai Hoff- vñ Land- Raͤthen von den Zollen zu Wolgaſt/ Gartz vnd Greifenhagen/ auch wz vom friſchen Hafe gefallen/ Rechnung auffnehmen laſſen.
Dann dieſe Stuͤcke alle waren neben dem Zeughauſe zu Wolgaſt noch vngetheilet/ vnd beyden Herren ins geſampte zuſtaͤndig/ vnd muͤſten durch gemeine Diener verwaltet werden.
Vñ weil von Hertzog Johan Friederichen in gemelter Rechnung zu Vkermuͤnde vermercket ward/ das die Fiſcherey auff dem Friſchen Haffe/ da man zuvor etliche tauſent Guͤlden eingehaben/ faſt vmb der vrſachen willen mercklich abgenom̃en hette/ das wieder alten Gebrauch gar zu viele Tucker- vnd Zeeſe Kane zugeleget weren/ auch die Fiſcher in den Leichzeiten die Stroͤme/ ſo in das Friſche Haff gehen/ zulegeten/ vnd verſperreten/ dadurch dann das Friſche Haff verwuͤſtet/ vñ von Fiſchen leer vñ oͤde gemachet ward/ als ſind ſolche Mißbraͤuche der Fiſcherey abgeſchaffet worden.
50. Der Wuſſowen Sache wird eroͤrtert/ dabey zugleich von veraͤnderung des Stadtgerichtes in Stetin meldung gethan wird.
A. C. 1604.
A. C. 1145.
Eben in dieſem mdciv. Jahr iſt auff Hertzog Philippi Julij Erinnerung von Hertzog Bogislao zu Stetin der Wuſſowen Sache zueroͤrtern vorgenommen worden.
Dieſelbe hatten als Erbrichter vber drittehalb hundert Jahr das Gerichte in Stettin aus Fuͤrſtlicher Belehnung verwaltet.
Dann weil dem Hertzogen zu Stetin anfaͤnglich die Gerichte gantz in gemelter Stadt gehoͤreten/ hat Barnimus I. vmbs Jahr mccxlv. da der Schoͤppenſtuel angerichtet ward/ die Gerichtsgewalt erſtlich einem Adelichen Geſchlechte/ den Barfuͤſſern/ mit allen abnutzungen/ Freyheiten vnd Gerechtigkeiten verliehen/ vnd jhnen die Præſidentz in dem Schoͤppenſtuel vergoͤnnet.
Da aber etwa nach lxxvj. Jahren/ das Geſchlecht der Barfuͤſſer abgieng/ hat Hertzog Otto I. das Gerichte zu Stettin nebenſt der Schultzenſtraſſe Bernhard Schielen erblich verliehen.
Als auch derſelbe bald darauff nach xiij. Jahren ohne Maͤnnliche Leibes- Erben verfiel/ gab hochgemelter Hertzog Otto Petern vnd Johañ/ beyden Gebruͤdern den Wuſſowen/ alles das/ was bißher die Barfuͤſſer vnd Schielen in der Gerichtsgewalt eingehabt hetten.
A. C. 1321.
A. C. 1334.
Etliche Zeit hernach ſind zwey theile des Stadt- Gerichtes fuͤr v. tauſent vnd cc.
Marck von Suantiboro III. erſtlich der Stadt verſetzet/ hernach von Bogislao X. erblich fuͤr eine anſehenliche Summ/ die ſie theils mit alter Schuld an iv. tauſent cc.
Reiniſchen Guͤlden/ vnd den benandten v. tauſent vnd cc. Marck/ theils mit bahren Gelde als m. Marck erlegeten/ verkaufft/ vnd zugeeignet/ doch alſo/ das die Wuſſowen/ nach wie vor/ Erb Richter in der Stadt wegen der Gerechtigkeit/ ſo die Hertzogen fuͤr ſich behalten/ verblieben.
Es hette aber Hertzog Johan Friederich im Jahr mdxciv. Adam Wuſſowen aus erheblichen Vrſachen/ vnd inſonderheit/ das er die Lehne/ auff vorhergehendes Verbot der Wolgaſtiſchen Regierung/ von der er ſich auch Schutzes getroͤſtet/ von dem Regierenden Landes Fuͤrſten zu Stetin zu empfangen ſich vereuſſert hette/ das Dorff Luͤbbezin vnd etliche Kornhebungen aus dem Weitzacker/ wie auch ſein Antheil des Stetiniſchen Stadtgerichtes einziehen laſſen/ ſeinen Vnterſchultzen abgeſchaffet/ vnd einen andern/ der in S. Fuͤrſtl. Gn. Nahmen nunmehr dem Gerichte beywohnen ſolte/ geordnet.
Hieruͤber hette Wuſſow nicht alleine am Kaͤyſerlichen Cammergerichte zu Speyer Klagen erhoben/ ſondern die Wolgaſtiſche Regierung nam ſich auch ſeiner an/ vnd erhielt es endlich/ nach vielen Tractaten/ das Hertzog Bogißlaus etliche Perſonen zu rechter Verhoͤr der Sache niederſetzete/ vnd den Schluß faſſete/ das den Wuſſowen Luͤbbezin/ als Wolgaſtiſches Lehn/ vnd die Kornhebungen im Weitzacker wiederumb eingereumet wurden; Der Hertzog aber das Stetiniſche Gerichte/ vnd was deme angehoͤrig/ an ſich behalten ſolte.
A. C. 1482.
A. C. 1594.
Nach dieſem allen iſt endlich von Hertzog Bogißlaff im Jahr mdcv. die Erbhuldigung im Lande mit groſſer Pracht auffgenommen worden/ vnd wol darauff im ſelben Jahr/ wie ſchon vermeldet/ Hertzog Caſimir verſtarb/ vnd durch deſſen Todt Ruͤgenwald vnd Buͤtow an die Stetiniſche Regierung verfiel/ als hat Hertzog Philippus Julius/ laut der Erbvereinigung/ vmb abtretung der zwo Empter Barth vnd Camp/ nunmehr Frantzburg geheiſſen/ die biß daher Hertzog Bogißlaff bey xxv. Jahren eingehabt/ angehalten.
Dakegen hat derſelbe wol eingewendet/ das er auff ſolche Empter nicht allein mit zu kauffung etlicher Guͤter/ ſondern auch zu einrichtung/ beſſerung vnd erbawung der Fuͤrſtlichen Haͤuſer vnd Bollwercke/ hette ein groſſes auffgewandt/ vnd damit ſeiner beyden Gemahlinnen Ehegelder/ vnd was er ſonſt Jaͤhrlich erobern koͤnnen/ verthan vnd angeleget/ vnd deßwegen der gemelten Empter/ ehe jhme erſtatung ſolches zukauffes vnd verbeſſerung/ die er auff clxvij. tauſend Guͤlden berechnete/ gethan wuͤrde/ ſich nicht begeben koͤnte/ dennoch auff vorgenom̃ene vnd fleißig getriebene Handlung/ vñ muͤndliche beyder Hertzogen vnterredung iſt endlich alles hiemit vertragen/ das Hertzog Philip Julius ſeinem Vettern/ vor alles in allem/ auff gewiſſe Termine/ cx. tauſend Guͤlden herauß zugeben einwilligete/ vnd alſo gemelte beyde Empter ſeinem Lande wiederumb einverleibete.
51. Hertzog Philippus Julius verleibet ſeinem Lande Barth vnd Camp widerumb ein A. C. 1605.
Als nun dieſes alles alſo friedlich vnd wol entſcheiden war/ ſiehe da wil endlich vnſer alte Pommerland ſich gantz neigen/ abdancken/ vnd den gaͤntzlichen Abſchied nehmen.
Dann da bißher noch einer von den alten Pom̃eriſchen Fuͤrſten uͤbrig geweſen/ der ſich die Manier der alten Welt belieben ließ/ nemblich der alte Bogißlaus/ iſt nun endlich im Jahr mdcvj. derſelbe auch dahin/ vnd den Weg alles Fleiſches/ in einer ſchleunigen vnd geſchwinden Kranckheit/ darin er auch eben/ wie Johan Friederich/ viele ſchwartzes Blutes von ſich geworffen/ gegangen.
Seine angeborne From- vnd Auffrichtigkeit/ vnd das er keines Liebkoſens vnd frembder newen Manier/ der Welt gefaͤllig/ geachtet/ iſt jhme anfaͤnglich fuͤr eine Einfalt von etlichen außgeleget/ vnd da es alſo geſpielet ward/ das er ſein angebornes Recht/ ſo er zu dem Lande vnd Regierung hette/ auff freundliche anmuthung/ ſeinem juͤngern Bruder Ernſt Ludewig guthwillig/ als eine from̃e Seele/ vnd der dieſer Welt Hoheit nicht groß achtete/ abtrat/ vnd gleichſamb in einen Winckel des Landes ſich verſtecken laſſen/ ſo hat er doch eben an ſolch einem Orte dargethan/ wie gute Auffſicht in einer ſtillen vñ vernunfftigen Hauß- vnd Hoffhaltung/ ob ſie ſchon enge eingeſpannen iſt/ weit beſſer ſey/ als in einem groſſen Lande einen weitlaͤufftigen Stand fuͤhren.
Denneſt noch hat er nicht ſo ſparſamb gelebet/ das er nicht ſolte ſeine Fuͤrſtliche Hoheit allenthalben blicken laſſen.
Denn zu geſchweigen/ das er viermahl anſehenliche Fuͤrſtliche Beylager außgerichtet/ als erſtlich zu Frantzburg mit ſeiner erſten Gemaͤhlin Clara/ Hertzog Frantzen zu Luͤnenburg einiger Tochter/ vnd hernach/ als er ins vierdte Jahr in dem Witwerſtande gelebet hette/ zu Sunderburg mit ſeiner andern Gemaͤhlin Anna/ gebornen von Schleßwig Holſtein/ vnd dann da er zu Barth ſeine aͤltiſte Tochter Clara Maria Sigiſmundo Auguſto Hertzogen zu Mechelnburg beylegen ließ/ vnd ſeinem aͤltiſten Sohne Herꝛen Philippo zum Beylager mit Fraͤwlein Sophia aus Schleßwig Hollſtein außrichtung thate:
Wie auch das er x. Fuͤrſtliche Kindtauffen wehrender erſter Ehe gehalten/ vnnd daneben vnterſchiedliche koſtbahre Begraͤbnuſſen beſtellet/ als ſeiner erſten Gemaͤhlin/ dero Fraw Mutter/ vnd drey ſeiner Fuͤrſtlichen Kinder/ ſo jung verſturben/ ſo iſt es bekand/ wie er anſehenliche Gebaͤwde allenthalben/ vnd inſonderheit zu Frantzburg auffgefuͤhret/ daſelbſt ein new Staͤdtlein mit einem ſchoͤnen Schloß angeleget/ vnd mit nuͤtzlichen Einwohnern beſetzet/ eine ſchoͤne herꝛliche Buchdruckerey zu Barth angerichtet/ allerley nutzbahre Buͤcher darauff/ vnd vnter anderen die Teutſche Bibel vnd etliche Schrifften Lutheri/ in Pom̃erſcher Sprache/ verleget/ einen anſehenlichen koſtbahren Synodum auch daſelbſt wieder die Flacianiſten gehalten/ die Eichiſche Guͤter vom Herren Adminiſtratorn des Stiffts Schwerin/ Hertzog Vlrichen zu Mechelnburg/ fuͤr ſein eigen Geld erblich an das Land Pom̃ern gebracht/ die ſchwere Grentzirꝛungen mit Mechelnburg/ durch vnterhandlung Friderici II. des Koͤniges aus Dennemarck vnd Hertzog Julij aus Braunſchweig/ ſchlichten vnd beylegen laſſen/ den Zehenden/ ſo das Biſchoffthumb Schwerin beſprach/ frey gemachet vnd abgeſchaffet/ den Kayſerlichen vnd Perſiſchen Legaten/ die das mahl wegen einer Verbuͤndnuß zwiſchen dem Roͤmiſchen vñ Perſiſchen Reich wider den Tuͤrcken negotiereten/ vnd hin vnd her reiſeten/ ſtattliche Außrichtung gethan/ ſeine fuͤnff Junge Printzen nicht allein Fuͤrſtlich erzogen/ ſondern auch vnter der Hand vornehmer Leute in Teutſchland/ Niederland/ Franckreich/ Jtalien/ Hungern/ Boͤhmen/ Dennemarck/ Polen ſich zuverſuchen/ auch auff vnterſchiedliche Koͤnigliche vñ Fuͤrſtliche Außrichtungen/ abgefertiget.
Bey welchen groſſen Außgaben doch kein Mangel an jrgend einem Dinge zu ſpuͤren war/ da dakegen beyde Regierungen mit groſſen Schulden bey wenigern Außrichtungen behafftet wurden.
So viele lieget an Beſcheidenheit vnd Vernunfft in einer ſparſamen/ doch zu rechter Zeit liberaligen/ Haußhaltung/ laut des Sprichworts/ ſo der ſeligſte Fuͤrſte offtermahlen gebrauchet:
Wer haben wil/ das jhme gelinge/ ſiehe ſelbſt fleißig zu ſeinem Dinge:
Ja viele lieget inſonderheit am Segen Gottes.
Dann durch Gottes ſonderbahre ſchickung iſt es wol geſchehen/ das er in ſeinem Alter auff dem Regimentſtuel vber gantz Pommern geſetzet iſt:
Zu Wolgaſt zwar wegen tragender Pflege in der Vormundſchafft:
Zu Stetin aber aus guthwilliger Abtretung Caſimiri.
Vnd wenn ſchon derſelbe von ſeinen Rechten nicht hette wollen abſtehen/ ſo were er doch nach deſſen Todte dazu gekommen.
Vnterdeſſen hat er das Land mit fuͤnff Jungen Herren aus GOttes ſonderbahrer Gnade verſehen/ von denen man voriges Sprichwort auch wol wiederholen mag/ das man ſage/ Philippus der froͤmbſte/ Franciſcus der ſtaͤrckeſte/ Bogißlaus der geſelligſte/ Georgius der ſchoͤneſte/ Vlricus der knappeſte vnd Reuteriſche.
58. Bogislaus XIII. ſtirbt/ vnd alſo gehet das alte Pommerland ab/ mit den alten Fuͤrſten.
A. C. 1606.
53. Verzeichnus der Biſchofezu Cammin.
Zu beſſerem Verſtande voriger Hiſtorien/ wollen wir zum Beſchlus dieſes Buchs die Biſchoͤfe zu Cammin/ wie ſie in der Ordnung gefolget/ vnd was zu jhrer Zeit in Kirchen Sachen denckwuͤrdiges geſchehen/ kuͤrtzlich/ hieher ſetzen/ vnd zu letzt die Fuͤrſtliche Geburts Linij/ ſo viele moͤglich/ von Caroli Magni zeiten außfuͤhrlich hinzuthun.
DAbey anfaͤnglich zu mercken/ das etliche mehr/ etliche weniger Biſchoͤfe zu Cammin zehlen/ welches daher entſtanden/ das etliche ſind ſuffraganei oder Weihe- Biſchoͤfe geweſen/ als D. Petrus zu Jaremari/ des Fuͤrſten in Ruͤgen/ vnd Albrecht Sidowen/ zu Biſchoff Hennings vnd Ludewigs Zeiten; Etliche zwar præſentirer, aber nicht angenommen/ als Johannes Hanekow nach Philippi Rehbergs Zeiten: Etliche erwehlet/ aber nicht inthroniſiret, als Johannes Williche zu eben ſolchen Zeiten: Etliche poſtuliret, aber nicht conſecriret, als Jaromarus/ Bogislaus VIII.
vnd Ludwig Graff von Eberſtein.
Verzeichnus der Biſchoͤffe zu Cammin.
Jahre des Anfangs der Regierung.Jahre der Regierung.
I. 1128.
Adelbertus oder Albertus ein Francke.
30.
[Als Otto der Biſchoff von Bamberg die Pommern zu bekehren ſich vnterwand/ hette er vnterſchiedliche gelarte Leute bey ſich/ derer er ſich in ſolchem hohen Wercke gebrauchete/ vnd vnter jhnen einen Muͤnch von Magdeburg/ aus dem Franckenlande buͤrtig/ Albertum/ der der Wendiſchen Sprache kuͤndig war/ mit auffgeſprochen.
Vnd weil derſelbe in obliegenden Geſchaͤfften thaͤtig war/ hat er jhn præſenriret, als das Pommerſche Biſthumb zu Wollin oder Julin von den vier Fuͤrſtlichen Gebruͤdern geſtifftet ward/ das er zum erſten Biſchoff von jhnen angenommen/ inveſtiret vnd confirmiret ward.
Welches Tituls er ſich doch/ ſo lange Biſchoff Otto lebete/ aus Reverentz gegen denſelben/ enthielt/ vnd ſich erſtlich deſſen/ nach dem derſelbe im Jahr M. C. XXX. den letzten Septembris, geſtorben/ zu gebrauchen anfieng.
Hat ſonſten/ was noch uͤbrig war vom Heydenthumb/ zu Grimmen/ Tribbeſees vnd Barth abgeſchaffet/ vnd zu aufflegung etlicher Cloͤſter/ die daßmahl nichtes anders/ als Chriſtliche Pflantzſchulen waren/ als Stolpa an der Peene/ vnd Groba/ welches folgends nach Vſedom/ vnd endlich nach Pudgla verleget iſt/ anleitung gegeben/ vnd iſt im Jahr mclviij. zu Wollin den xvij. Novembris geſtorben.]
II. 1158. Conradus I. ein fleißiger Handhaber der Religion. 27
[Zu dieſes Zeiten/ als die groſſe Kriege wider Pommern vom Koͤnige in Dennemarck zur Seewarts/ vnd von Hertzog Heinrich aus Sachſen zu Lande gefuͤhret wurden/ daruͤber auch Wollin in groſſe Gefahr kam/ alſo das die Buͤrger jhre eigene Stadt/ damit ſie dem Feinde nicht zu ſtaten keme/ anzuͤnden/ vnd nach Cammin fliehen muͤſten/ iſt das Biſthumb/ ehe deſſelben Patronen, die Fuͤrſten aus Pommern/ ans Reich gekommen/ dahin im Jahr mclxxvj. verleget/ vnd als Bogislaus vnd Caſimirus I. dem Capittel das Fuͤrſtliche Schlos Luͤbbin abtraten/ ſind gewiſſe Vertraͤge auffgerichtet/ daß/ wenn ein Biſchoff verfiele/ Niemand/ ohne der Fuͤrſten/ als der Patronen Conſens, ſolte wiederumb eingeſetzet werden.
Zun Zeiten dieſes Biſchofes iſt Ruͤgen mit gewalt vom Koͤnig Waldemar aus Dennemarck/ vnd Hertzog Heinrich dem Lewen aus Mechelnburg/ zum Chriſtlichen Glauben genoͤtiget/ vnd der Koͤnig hat die geiſtliche Jurisdiction in der Jnſel Ruͤgen ſeinem Biſchofe Abſoloni von Roſchilde/ vnd deſſen Nachfolgern aſſerieret; Jm feſten Lande zu Barth aber/ ſo viel zun Fuͤrſtenthumb Ruͤgen gehoͤret/ dem Biſchofe von Schwerin in Mechlenburg gelaſſen.
Vnter dieſem Biſchoff ſind gar viele Kloͤſter geſtifftet/ als Belbuck bey Treptow/ Olive bey Dantzig/ Colbatz (auff Wendiſch Culpaſſa/ ſo eine Bratwurſt heiſſet/ vnd wol xxiv. Doͤrfer allgemach bekommen hat) Dargun vnd Verchen bey Demmin/ Brode vnd Jvenach bey Newen Brandenburg/ wie auch bey Pyritz die Capelle Berg-thom-Brode.]
III. 1185.
Siegfried/ erſtlich Probſt/ hernach Biſchoff. 17
[Dieſer hat confirmation wegen translation des Stifftes zu Rom im Jahr mdlxxxviij. erhalten/ vnd die S.
Jacobs Kirche zu Alten Stetin/ von Beringer gebawet/ eingeweihet.
Zu ſeiner Zut iſt das Jungfrawen Kloſter Berge in Ruͤgen/ vnd das Eremiter Kloſter zu Stargard geſtifftet.
Jmgleichen hat zu Paſewalck der Teuffel ſein Spiel gehabt/ das ſich viele Manns- vnd Weibes Perſonen ſelbſt vmbs Leben gebracht haben/ drumb iſt er perſoͤnlich dahin gekommen/ vnd hat mit ſingen/ beten vnd proceſſionibus dem Vbel abgeholffen/ wie Nicol. à Klempzen lib. 2. beym mcc. Jahr meldet.]
IV. 1202.
Sigwinus oder Sigerwinus/ den etliche Sigmundum heiſſen. 16
[Zu ſeiner Zeit ward das Kloſter Eldenow oder Hilda geſtifftet/ vnd Belbuck/ welches wegen Abgang der Intraden in den vorlauffenden Kriegen von den Muͤnchen verlaſſen war/ wieder repariret.
Die Tempel Herꝛen bekommen groſſe Guͤter in Pommern vmb Roͤrick/ Panſin vnd Wildenbruch.
Dieſer Biſchoff hat ſelber fleiſſig gepredigt/ vnd vnter andern Ordnungen geſetzet/ das die Huren des Freytags vorher/ wenn andere ehrliche Leute am Oſtertage zum Tiſche des HErren giengen/ zur communion gelaſſen wuͤrden/ welches auch biß auff Biſchoff Wilhelmi Zeit iſt in acht genommen worden.]
V. 1217.
Conradus II. von Demmin/ hat wegen hohen Alters Conradum den Grafen von Guͤtzkow zum Coadjutorn genommen. 16
[Die Creutzherren kommen in Preuſſen:
Die Kloſter Newen Campe/ da jetzund Frantzburg iſt/ vnd Buͤtow bey Ruͤgenwald/ wie auch das Jungfrawen Kloſter/ das man jetzt den Kuͤchenhoff nennet/ zu Treptow an der Rege/ vnd das ſchwartze Kloſter in Dantzig werden geſtifftet.]
VI. 1233.
Conradus III. Grafe von Guͤtzkow/ reſigniret das Stifft ſeinem ſucceſſorn, vnd lebet noch 5. Jahr hernach. 10
[Barnimus I. hat dieſem Biſchofe etliche Zehenden/ ſo von den Vorfahren gereichet waren/ beſtetiget: Fuͤr etliche/ die ſich die Landſchafft zu geben verweigerte/ anſehnliche Guͤter im Lande jhm eingereumet/ vnd alſo iſt Stargard mit dem vmbliegenden Diſtrict vnd dem Schloſſe/ dem Biſchoffe anno mccxl. vbergeben worden.
Der Abt von Eldenow leget Greiffswald zur Stadt auff:
Die vnglaͤubige Preuſſen verbrennen Oliva:
Das Hoſpital zum heiligen Geiſte/ vnd das grawe Muͤnchkloſter zu Stetin werden gebawet.]
VII. 1243.
Doctor Wilhelmus reſigniret das Stifft ſeinem Succeſſoren. 6
[Dieſer Biſchoff hat Barnimum I. beredet/ das er fuͤr Stargard jhme Collberg vnd Coͤrlin abtrat/ vnd das ſolche permutation emptionis titulo beſchoͤniget wuͤrde/ hat er md.
Marck dazu erleget:
Das Jungfrawen Kloſter fuͤr Alten Stetin iſt von Barnimo I. fundiret, vnd mit dem Dorff Grabeſo begabet.]
VIII. 1249.
Hermann Graff von Gleichen/ hat Jaromarum, einen Fuͤrſten aus Ruͤgen/ zum Coadjutorn, ſechs Jahr fuͤr ſeinem Todt/ genommen. 38
[Dieſer hat im Jahr mcclxiij. Graff Otten von Eberſtein/ ſeinen Schweſterſohn/ in Pommern mit der Herꝛſchafft Newgarten belehent/ von Hertzog Barnimo I. vnd Bogislao IV. confirmation vber die Stadt Collberg/ eigenthuͤmblich dieſelbe einzuhaben/ vnd noch dazu Granſtow/ Soltin/ klein Streckow/ Beggerow/ das halbe Koſelitz/ vnd das Dorff Borrentin in dem Jnſulchen Griſtow erlanget.
Als aber nach dieſem Albertus/ der Churfuͤrſt zu Brandenburg/ Pommern mit Krieg verfolgete/ vnd der Biſchoff mehr demſelben/ als ſeinen Patronis/ beypflichtete/ auch den Apt zur Stolpa vnerhoͤrter Sache beſchwerete/ vnd jhme die Fiſcherey in Lubes/ vnd etliche Saltz Renten aus Collberg entzog/ hat Bogislaus IV. es fuͤr rhatſam geachtet/ das jhme ein Coadjutor beygeſetzet wuͤrde/ damit er nicht mehr Vnkraut des Vnfriedens außſtrewete, auch weil er alt war/ nach ſeinem Todte kein Streit wegen der Wahl erreget/ ſondern viel mehr des Babſtes præjudicirliche intruſiones verhuͤtet wuͤrden:
Hat darauff mit den Thumherren Rhat gehalten/ vnd alſo iſt Jaromarus III. Fuͤrſt in Ruͤgen/ zum Coadjutorn vom Capittul erwehlet/ auch hinfort obſerviret worden/ das da/ laut der Briefe/ ſo der erſte Fundator des Stifftes Caſimirus gegeben/ das Capittul bißher eine freye Wahl den Biſchoff zu erwehlen hette/ der Landsfuͤrſten/ als vngezweifelter Patronen, Conſens erfordert werde:
Denn es war ja billig/ das ſie wuͤſten/ wer in jhrem Lande das Kirchen Ampt beſtellen ſolte.
Vnter dieſem Biſchoff Hermanno iſt die Marien Kirche zu Stetin zur Collegiat Kirche gemacht/ vnd mit xij. Canonicis, auch dem jure patronatus vber S. Peter zu Stetin/ vnd den Kirchen zu Gartz/ vnd etlicher Doͤrffer verſehen:
Das ſchwartze vnd grawe Kloſter zu Strallſund/ vnd das Kloſter Prediger Ordens fuͤr Stolpa/ wie auch die Jungfrawen Kloͤſter Marienfließ/ Sarvenitz vnd Suckow/ weiter das Nonnen Kloſter zu Coͤßlin/ welches heutiges Tages die Schloßkirche iſt/ vnd das Spittal vnd Jungfrawen Kloſter zu Collberg/ endlich das Cloſter Polpelin vnd Marien Paradiß vnd Derſow geſtifftet.]
IX. 1287.
Jaromarus III. Fuͤrſt in Ruͤgen/ weil er nicht Prieſter/ ſondern Diacon geweſen/ hat Doctorem Petrum aus dem ſchwartzen Kloſter von Strallſund zum Weihe Biſchoff geſetzet/ welcher das Jahr vor jhm geſtorben iſt. 12
[Das Jungfrawen Kloſter zu Wollin/ darauß folgends das Jungfrawen Kloſter zum Krummin erbawer/ iſt von Bogislao IV. Barnimo II.
vnd Ottone I. fundieret, vnd Newgarden mit dem Schloſſe/ wie auch das Staͤdtlein Germen zum Stiffte geleget.
Doch hat Otto I. Newgarten nach vij. Jahren wieder redimieret.
Dieſem Biſchofe hat auch Marggraff Waldemar Schivelbein vnd Falckenburg/ nebenſt Roſſaw vnd Batitz verkaͤuffet/ aber eum pacto retrovenditionis, innerhalb xiv. Jahren.
Folgende Marggrafen aber haben beſagte Staͤdte wiederumb reluiret vnd eingenommen/ vnd das Kloſter auff Hiddenſee in Ruͤgen iſt von Witzlao IV. geſtifftet.
X. 1299. Heinrich Wachold. 19
[Dieſer helt es auch anfaͤnglich mehr mit dem Marggrafen/ als ſeinen Patronen/ eben wie auch ſein Vorfahr thete.
Endlich iſt anno incceiv. zu Belgard dieſer Vertrag gemacht/ das der Biſchoff vnd das Capitulum die Hertzogen von Pommern fuͤr Stiffter/ vnd Schutzherren erkennen/ vnd mit ſchuldiger devotion ehren/ vnd/ wie die Wort des Vertrages lauten/ zu ewigen Zeiten jhnen Trew verbleiben/ vnd in allen Faͤllen vnd Noͤthen getrewlich adhæriren ſolten.
Dieſer Biſchoff kauffet das Schloß Guͤlzow von den Schmelingen vnd Wedelſteden fuͤr mcc. Marck/ vnd der Kauff wird in beſagetem Belgardiſchen Vertrage von Bogislao IV. confirmieret.
Die Tempel- Herren werden vberall/ vnd alſo auch in Pommern/ außgerottet/ vnd jhre Guͤter als Roͤrick/ Panſin/ Wildenbruch/ Banen/ Bellyn/ werden von Wartislao IV.
vnd Ottone den Johanſer Herren/ oder dem Rodiſer Orden geſchencket/ vnd ein Compter oder Commendator dahin verordnet.
Von gemeltem Wartislaffen iſt auch das Schloß zu Ancklam den Auguſtiner Moͤnchen geſchencket.
Stargard lieget mit jhren Moͤnchen im Streit wegen auffbawung der Stadtmawren/ vnd als die Buͤrger nicht wolten die Moͤnche/ ſo jhrer Geſcheffte halben außgereiſet waren/ wieder einlaſſen/ ſind jhrer xxj. von Biſchoff Heinrichen in den Bann gethan/ biß der Streit endlich durch Bogislaum IV. vertragen worden.
Jn Stetin ward der Apteyen Hoff vom Apt zu Colbatz zu des Kloſters Nutz erbawet/ im gleichen das Kirchen Gebaͤwd auff der Laſtadie/ wie auch die Kirche zu S. Nicolaus vnd S. Juͤrgen vollendet.]
XI. 1329.
Conradus IV. 5
[Wartislaff IV. hat den Thumb zu Cammin mit Mawren vnd Graben befeſtigen laſſen/ vnd neben ſeinem Vater Bruder Ottone I. Frizow/ Radeuke/ Scharchow vnd Schlenin dem Stiffte geſchencket/ vnd zu Ancklam anno mcccxxj. den Belgardiſchen Vertrag mit dem Biſchoff renoviret, vnd jhn in ſeine vnd ſeiner Erben protection, Schutz vnd Tutel genommen.
Vnd als der Biſchoff von Gnieſen das Camminiſche Biſthumb vnter ſeinen Sprengel ziehen wollen/ hat Biſchoff Concadus jhm ſolches nicht geſtanden/ vnd ſeine Sachen dermaſſen zu Rom fuͤr dem Babſt Johanne XXII. erhalten/ das daſelbſt erkant iſt/ das Camminiſche Stifft were keinem primaten oder Ertzbiſchoff vnterthan.
Man hat Nachrichtung/ das Otto I. vnd Barnimus II. im Jahr mcccxx. das Lehen jhrer Lande auff das Biſthumb/ wenn die Mannliche Erben des Fuͤrſtlichen Geſchlechtes etwa abgehen wuͤrden/ durch ein Teſtament haben bringen wollen:
Solche jhre Gedancken aber/ weil ſie contra diſpoſitionem Juris moͤchten gelauffen ſein/ ſind nicht zu Wercke geſtellet.
Dieſe Fuͤrſten haben die Stadt Cammin dem Stiffte auff etliche Jahr verkaͤuffet/ vnd die reluition iſt erſtlich im mccclv. Jahr wieder geſchehen.]
XII. 1322.
Doctor Wilhelmus, welchen andere Arnoldum nennen/ ein Muͤnch Prediger Ordens. 7
VIII. 1329.
Friederich von Eickſtaͤdten. 14
[Es haben vmb das Biſthumb/ laut Crantzij Gezeugnuß/ Johan von Goͤttingen/ denn das Thumb Capittel; Vnd Johañes Prediger Ordens/ denn der Pabſt haben wollen/ ſich gezancket.
Aber keiner hat es von den beyden erhalten/ ſondern Friederich von Eickſtaͤdten/ ein getrewer Patriot, vnd der ſeinen Fuͤrſten in den obliegenden Maͤrckiſchen Kriegen/ tapfern beyſtande geleiſtet/ vnd endlich die Sache zum Vertrage gebracht hat/ iſt Biſchoff geworden.
Dieſer hat die Stadt Greiffenberg vnd den Apt von Belbock/ die wegen der Regaſtreitig waren/ vertragen/ vnd Bublitz mit fuͤnff hundert Hufen Poppen vnd Vicken von Bartiskawen verlehnet/ auch eine confœderation fuͤr ſich vnd das Stifft mit dem Marggraffen vnd Churfuͤrſten von Brandenburg getroffen.]
XIV. 1343.
Johannes/ ein Hertzog aus Nieder- Sachſen/ Wartislai IV. Enckel aus ſeiner Tochter Eliſabeth. 29
[Zu dieſer Zeit fordert Koͤnig Caſimirus in Pohlen von allen ſeinen Biſthumen den Zehenden ab/ welchen ſie Petrinichen oder S.
Peters Pfenning nenneten/ vnd begehrete jhn auch an den Biſchoff von Cammin.
Derſelbe aber wuͤſte wol/ das/ da erſtlich anno mxlvj. in Pohlen dem Pabſt von Koͤnige Caſimiro/ demeers vergoͤnnet/ daß er aus dem Kloſter zum Koͤnigreich erhoben wuͤrde/ die Petrinichen zugeeignet wuͤrden/ die Pommerſche Fuͤrſten ſich keines weges dazu verſtehen wolten/ vnd derowegen ſupplicirete er an den Babſt/ vnd bewieß/ daß das Stifft nicht zu Pohlen gehoͤrete/ auch keinem Ertz Biſchoffthumb vnterworffen were/ ſondern immediatè vom Baͤpſtlichen Stule dependirete, vnd erhielt eine Sententz fuͤr ſich/ dadurch abermahl die Exemption dem Stifft confirmieret iſt.
Wobey es dann auch der Koͤnig in Pohlen gelaſſen/ vnd anno mcccxlix. mit dem Biſchofe vnd dem Stifft eine confœderation vnd Bund geſchloſſen hat.
Barnimb der groſſe ſtifftet den andern Thumb zu Stetin im Jahr mccclxvij. zun Ehren S.
Ottonis/ vnd bawet acht Jahr hernach die Carthaus an der Oder fuͤr der Stadt/ vnd nennet ſie Gottes Gnade. Bogislaus V. fundiret das Kloſter Marjenthron.
Paſewalck kompt in den Bann wegen eines verbrandten Prieſters Zabel Schunemans.]
XV. 1373.
Philippus Lumbach von Rechenberg/ oder/ wie etliche ſchreiben/ von Rehberg. 13
[Die Compterey wird von Roͤrick nach Wildenbruch im Jahr mccclxxxij. verleget.
Dieſem Biſchofe hat Henning Kranckſpare das Schloß Naſſow mit den Doͤrfern Bizicker/ Krazeke/ Niemule/ Naſſow vnd Steterow verkauffet.
Jn dem Kauffbriefe iſt befindlich/ das der Biſchoff den Collbergiſchen vnd Cuͤßliniſchen verſprochen/ das Schloß niederzureiſſen/ vnd die clauſuren oder Wehren in der Perſante vnd Radduje nicht wieder auffzubawen.]
XVI. 1686. Bogislaus VIII. Hertzog von Pommern/ poſtulatus. 6
[Nach Philippi des Biſchoffs Todte wolte der Babſt Johannem Willichium oder Wilcken/ den ſonſten andere Johannem Wilhelmum nennen/ befordert wiſſen/ vnd er iſt auch ſchon erwehlet geweſen.
Kaͤyſer Wenceslaus/ Caroli des vierdten Sohn/ ſchlug ſeinen Cantzler Johannem Hannaeum einen Boͤhmen fuͤr/ den ſonſt andere Hinco/ oder Hanekowen nennen.
Weil aber ſolches dem Patronat der Fuͤrſten von Pommern vnd freyen Wahl des Thumb- Capittuls verfaͤnglich war/ iſt keiner angenommen/ vnd der eine Johannes Willichius iſt vnterwegens in der Gollnowiſchen Heyde geſtorben/ ehe er inauguriret worden.
Drauff iſt Hertzog Bogislaff VIII. Bogislai V. Sohn/ das Stifft zu verwalten/ poſtuliret, vnd hat auch des Biſthumbs Sachen ſechs Jahr lang getrewlich jhm laſſen anbefohlen ſein/ vnd viele Schloͤſſer vnd Staͤdte des Stifftes/ ſo verpfendet waren/ als Maſſow/ Polnow/ Arnshauſen/ Guͤlzow vnd Bublitz/ mit ſeinem eignen außgelegten Gelde/ gefreyet vnd außgeloͤſet.
Als aber ſein Bruder Wartislaus VII. auff der Reiſe ins gelobte Land verſtarb/ vnd er die Regierung auff ſich nam/ hat er einem andern das Biſthumb laſſen muͤſſen.
Zu dieſer Zeit ſind die Waldenſer/ ſo dem Bapſt maͤchtig wiederſprochen/ aus Pommern vnd der Marck außgetrieben/ vnd die Stetiniſche Stadtſchule im Jahr mcccxj. angerichtet.]
XVII. 1392.
Johannes von Apulia.
[Von dieſem ſagen etliche/ das er zwar præſentiret, aber nicht legitimè erwehlet vnd inveſtiret ſey/ da er doch in der Kirchen matricul vnter andern Biſchoͤfen richtig verzeichnet gefunden wird.
Ob er aber abgedancket/ removiret oder geſtorben ſey/ habe ich keine Nachrichtung.
Er hat ſonſt nicht lang das Ampt gefuͤhret.]
XVIII. 1392.
Nicolaus von Bock/ reſigniret, vnd wird ein Creutz Herꝛ. 3
[Weil Bogislaus VIII. die eingeloͤſete Stifftsguͤter nicht ehe abzutreten vermeinete/ biß er ſein außgelegtes Geld/ welches ſich vber xl. tauſend Guͤlden erſtreckete/ wiederumb empfangen hette/ ward er von dem newen Biſchoff in den Baun gethan.
Aber er appellirte alsfort von ſolchem Bann an den Bapſt/ der Johannem von Obitz/ als einen Commiſſarium, die Sache zu verhoͤren/ abgeordnet.
Vnd als der Biſchoff keiner guͤtlichen Handlung achtete/ fiel jhm Bogislaus ein/ verderbete jhm etliche Guͤter/ vnd machete jhn ſo vnmuhtig druͤber/ das er reſignirte, vnd ſich in den Preusſiſchen Orden begab.
Zu dieſes Biſchofes Zeiten iſt Loͤkenitz auch Stifftiſch geweſen/ vnd zu Wuſſeken am Jamundiſchen See iſt eine Walfarth entſtanden/ das/ da eine Edelfraw eine Schweinhirtinne/ ſo fuͤr jhr zum Altar zur Communion gehen wollen/ zu ruͤcke geſtoſſen/ dem Prieſter die Hoſtie als blutig auff die Erde gefallen/ vñ die Edelfraw biß an die Knie in die Erde geſuncken iſt.
Dieſelbe leſſet es jhr leyd ſein/ kompt wieder nach gethaner Buſſe aus der Erden/ vnd holet zu Rom Ablaß.
Die Hoſtie aber wird auffgehaben/ in eine Monſtrantze geſetzet/ vnd nach domahliger Art eine groſſe Walfarth dahin angeſtellet]
XIX. 1395.
Magnus Hertzog aus Niederſachſen/ Erici Sohn/ reſigniret endlich/ vnd wird Biſchoff zu Hildesheim bey xxv. Jahren. 30
[Dieſer leſſet nicht nach die Stifftsguͤter von Bogißlao wieder zu fordern/ vnd als obgemelter Obitz in ſeiner continuirenden Commiſſion wider den Hertzog einen Außſpruch thete/ das er ohne entgeltniß ſie ſolte abtreten/ appellirte derſelb an ein kuͤnfftig Concilium, vnd blieb vnterdeß im beſitze.
Vnd nach ſeinem Todt/ als das Concilium zu Coſtnitz/ da ſich auch Biſchoff Magnus befand/ vnd vnterdeß Conrad Bonowen zum Adminiſtratorn des Stifftes hinter ſich gelaſſen/ iſt daſelbſt wider ſeine Witwe Sophiam vnd Sohn Bogislaum IX. die Sententz abermahlen im Jahr mcdxiv. crgangen/ vnd als dieſelbe gleichwol nicht parirten, ſind ſie zu Rom in den Bann erklaͤret.
Jn welchem ſie auch gantzer xvj Jahr geblieben/ der gaͤntzlichen Meinung/ das jhnen vnrecht geſchehe.
Zu dieſes Biſchoffes Magni Zeiten iſt die Walfahrt im Dorff Kentz bey Barth angegangen:
Jaget euffels Collegium zu Stetin geſtifftet/ die Auffruhr wegen der kupffernen Pfenning mit der Cleriſey zum Stralſund entſtanden.
Johañ Buchholtz ein Prieſter zum Strallſund wegen der Hußitiſchen Lehre zu Roſtock verbrandt.
Die New fundirte Academia zu Roſtock hat bey entſtehendem Tumult jhre Zuflucht nach Greiffswald genommen.]
XX. 1426.
Siegfried Bock von Stolpa/ Koͤnigs Erici Cantzler. 21
[Dieſer erhelt auff dem Concilio zu Baſel/ das nicht allein der Bann wider Hertzog Bogislaum IX. vnd ſeine Mutter wiederholet ward/ ſondern auch die Reichs Acht erfolgete/ ſo fern dem Vrtheil zu Coſtnitz geſprochen/ nicht Folge geleiſtet wuͤrde.
Darauff iſt dieſer Vertrag zwiſchen dem Hertzog vnd Biſchoff/ auff interpoſition Koͤnigs Erici/ im Jahr mcdxxxvj. getroffen/ das etliche Stiffts Schloͤſſer/ Staͤdte vnd Guͤter der Hertzog abgetreten; Etliche aber wegen des Vnkoſtens vnd Schadens/ denn das Thum Capittul ſeinem Vater zu erſtatten zugeſaget/ behalten hat.
Jn ſolchem Vertrage iſt zugleich beliebet/ das bey der Wahl eines newen Biſchofes/ das Capittul/ welchen ſie erwehlet/ der Herꝛſchafft (wie die Wort lauten) ſo daßmahl Hertzog iſt/ verkuͤndigen/ vnd ſo er derſelben gefellt/ vor einen Biſchoff auffnehmen/ im widrigen falle/ ſo der Hertzog beweiſet/ das er der Kirchen vnd dem Lande nicht dienlich/ auff eines anderen Biedermannes Wahl aus dem Capittul gedencken/ vnd ſich daruͤber mit jhrem Fuͤrſten vergleichen ſollen.
Zu dieſen Zeiten iſt der Putzkeller Sect im Lande zu Barth entſtanden/ die etliche fuͤr Hußiten halten/ nur das ſie mit falſchen Aufflagen beym gemeinen Mann ſind verhaſſet gemachet.]
XIX. 1446.
Henning Jven oder Jwen von der Stolpe/ deſſen Weihe Biſchoff war Albrecht von Sidowen. 26
[Zu dieſes Zeiten iſt die Vniverſitaͤt zu Greiffswald von Wartislao IX. im Jahr mcdlvj. fundiret, vnd von Kaͤyſer Friederico III.
vnd Calixto III. confirmiret, vnd der erſte Cantzler iſt dieſer Biſchoff geweſen.]
XXII. 1472.
Ludwig/ Graff von Eberſtein vnd Newgarden poſtulatus, behielt Albrecht von Sidowen zum Weihe Biſchoff/ weil er kein Prieſter war/ vnd reſigniret endlich. 7
XXIII. 1479.
Marinus de Fregeno ein Welſcher/ den etliche Martinum de Trigow heiſſen. 7
[Weil er den Ablaßkram in dieſen vnd benachbarten oͤrtern herumb getragen/ iſt er drin bekand geworden/ vnd von Bapſt Sexto dem Thum Capittul zur Wahle vorgeſchlagen/ vnd endlich im Biſthumb beſtetiget/ nach deme er mit Hertzog Bogislao vnd dem Stifft dieſen Vertrag anno mcdxxc. getroffen/ das wenn das Stifft vacierete, das Capittul hinfort einen geſchicketen Mann zum Biſchoff wehlen/ vnd vnd jhn dem Fuͤrſten præſentiren, vnd wo er demſelben gefaͤllig/ annehmen/ im widrigen fall/ wenn er dem Fuͤrſten aus billigen Vrſachen nicht gefaͤllig/ einen andern auff ſeine Vnterrichtunge wehlen/ da beneben keine Prælaten oder Thumbherren ohne Rath vnd Willen des Fuͤrſten beſtellen/ vnd den Fuͤrſten fuͤr einen Patron vnd Schutzherren des Stifftes achten/ vnd neben dem Stiffte jhme in Landes Noͤthen gleich anderen Vnterthanen getrewlich dienen ſolle.
Dieſer Biſchoff fieng ſo wol mit dem Thum Capittul zu Cammin vnd Stetin/ als der Vniverſitaͤt zu Greiffswald allerley Haͤndel an/ vnd da er allenthalben gnugſamen Widerſtand vermerckete/ auch die Geiſtliche/ die er vbers Gebot ſchetzen/ vnd jhnen jhre Jurisdiction ſchmaͤlern/ vnd jhre vnbewegliche Guͤter alieniren wolte/ an den Bapſt appellirten, zog er nach Rom/ vnd verſtarb daſelbſt vor außtrag der Sachen nach zweyen Jahren/ vnd vnterdeß ward Nicolaus Weſtphal/ Decanus zu Cammin/ zum General Adminiſtratoren vom Capittul erwehlet.
Weil hiebey gar mercklich iſt/ was D. Johannes Bugenhagius in ſeiner Epitome Chron.
Pom. von dieſem Biſchofe ſchreibet/ ſo wil ich ſeine Wort gantz herſetzen:
Anno MCDLXI. ſagt er/ Marinus Legatus Pontificius in Suecia, prætextu contributionis adverſus Turcos colligendæ ingentem pecuniæ vim corraſit, & poſtea Epiſcopatum Caminenſem adeptus, aurum tantum, non animarum ſalutem ſitivit.
Ab hoc Chriſtiernus Danorum rex VIII. millia Marcarum accepit, & literis ei facultatem dedit liberè expilandi Succos & Norvagos.
Accepit inſuper ab eo rex dimidium omnium, quæ emulgendo corraſerat.
Inde tertio anno Suecia egreſſus, Wiſmariâ Lubecam iter faciens, circa Grevismolam ſacculum cum IV. mille & CCXL. aureis Rhenanis perdidit.
Id aurum muliercula egena repertum marito ſuo attulit: quo cum paupertatem lavaſſent, respercrebreſcere cœpit: Et Dux Megapolitanus Henricus aurum ab ea emunxit: quam cùm Marinus repoſceret, reſponſum accepit: Nihil à te mihi traditum eſt.
Anno vero MCDLXXV. Rex Poloniæ captum Marinum theſauris multis explumavit.
Deinde his vulgatis, cætera eius bona, quæ Lubecæ habebat, à Fiſcali pontificio & à Rege Daniæ arreſto alligata ſunt.
Habuit autem inter cætera complures libros, quos à Suecis & Danis abſtulerat. Hi per Gothos circa annum Domini CCCLXXVIII. ablati, & in Gothiam deportati credebantur.
Tandem Fiſcalis Pontificius regi Danorum omnia ceſſit, acceptis vadibus, ſe indemnem fore. Idq; ideò factum eſt, quia Marinus regi partem promiſſam non ſolverat.
Exemplum punitæ avaritiæ & Simoniæ.
Reverſus ergo Marinus anno tertio ſuorum nihil reperit, nihilq;, quantumvis ſententiam excommunicationis minitando intentaret, recepit.
Anno autem MCDLXXXI. die Gregorii à quibusdam civibus Gryphiswaldenſibus Epiſcopus ille intruſus lapidibus adobrutus, ad Epiſcopatu ad Cardinalatum adſpirans, tandem Romæ contra Caminenſem Diœceſin actionem inſtitutam & lites perſequens, efflatâ avarâ præ mœrore anima, ſchiſmati Diæceſeos Caminenſis finem fecit.]
XXIV. 1486.
Benedictus, Boͤhmiſcher vnd Maͤhriſcher Freyherꝛ von Wallenſtein/ oder/ wie etliche ſchreiben-Waldſtein. 13
[Marinus hatte wieder den Vertrag/ ſo er mit dem Hertzog auffgerichtet/ das Biſthumb dem Bapſt zu verlehnen auffgetragen/ vnd derſelbe verlehnete es auch einem Cardinal von Rom:
Dieſer verkauffet ſein Recht einem Boͤhmiſchen Herꝛen/ Doctori Benedicto von Wallſtein/ welcher auch vom Thum Capittul angenommen iſt.
Vnd hat darauff anno mcdxcij. zu Stargard einẽ Synodum gehalten/ vnd drinnen wider allerley Mißbrauch/ vnd inſonderheit die Pfaffen- Huren in Leydiſchen Tuche vnd ſilbern verguͤldeten Guͤrteln ſich oͤffentlich vnter ehrliche Weiber ſtellen dorfften/ decreta gemachet.
Weil er aber nicht allerdings zu ſolchem Ampt tuͤchtig war/ als hat Bogislaus X. auff ſeiner Reiſe/ nach dem heiligen Grabe zu Jerufalem beym Bapſt Alexandro VI. erhalten/ daß das Thumb Capittul Martinum Carith von Collberg/ Doctorem Theologiæ, den er mit ſich auff der Reiſe zum Cantzler hette/ zum Coadjutor, oder wol gar/ wo Benedictus weichen wolte/ zum Biſchoff erwehlen moͤchte.
Solches ward auch mit einer Summa Geldes zu wege gebracht/ welche Benedictus verlieb nam/ vnd das Biſthumb Martino Carith abtrat.
Dem wolte folgendes Jahres der Kauff gerewen/ aber da er vnterwegens iſt/ zu Rom ſich zubeklagen/ ſtirbt er zu Jnsbrugk.
Jn etlichen alten Briefen findet man/ das Georg Putkammer/ Cantor des Capituli zu Cammin/ vnd Canonicus Colbergenſis, ſich dieſes Biſchofes Benedicti Coadjutorem, vnd des gantzen Stifftes in Geiſtlichen vnd weltlichen Sachen Generalem Adminiſtratorem nennet.]
XXV. 1499.
Martinus Carith/ Magiſter & Decretorum Doctor, Patricius Colbergenſis. 23
[Jſt ein gelahrter kluger Mann geweſen/ der ſich auff keinen Beyſtand ſo ſehr/ als ſeine Freunde von Abow (das iſt/ das Alphabet oder Buchſtaben in den Buͤchern) verließ.
Er kam ſonſt mit den Dantzkern in einen harten Streit/ weil er jhrem abgeſagten Feinde Geleit gab/ vnd ſich in der Materniſchen Sachen mit den Loden/ vnd ſonſten/ in weltlichen Haͤndeln zu ſehr verwickelte.
Er hat im md.
Jahr einen General Synodum in infulis zu Stetin in der Stiffskirchen gehalten/ vnd die ſtatuta Synodalia in offentlichen Druck außgehen laſſen/ vnter denen eines außdruͤcklich verbeut/ das man die Bilder nicht anbeten ſol.
Vnd ob er auch wol inter dulian vnd latrian, wie andere heutige Catholiken/ vnterſcheiden/ ſo wil er doch durchauß nicht/ das man eine Idololatrey oder Goͤtzendienſt bey den Bildern begehe/ vnd zeucht eine Sanction an/ die da ſaget/ Man ſolle die Bilder nicht anbeten/ ſondern durch jhre anleitung lernen/ was man anbeten ſol/ vnd ſchleuſſet derowegen wieder dieſelbe/ die da ſagen/ das man alle Creutz- Bilder anbeten moͤge:
Leget auch den Geſang der Kirchen:
O crux adoranda, allein von dem Creutz aus/ daran Chriſtus gehangen/ vnd das mit Chriſti Blut iſt geferbet geweſen/ vnd derowegen nicht vor ſich/ ſondern vielmehr der/ ſo daran gehangen/ angebetet iſt.
Wider die Concubinarios inſonderheit hat er ein langes Statutum gemachet:
Vnd weil ſolches die weyſe der alten lebendigen Heiligen im Bapſtthumb artig beſchreibet/ wil ich etwas darauß herſetzen:
Multi Presbyteri noſtræ diæceſis ſolùm & duntaxat nomine, presbyterio gaudentes, cùm opera longè ſint ab eis, tàm contra divinas leges, quàm Canonicas Sanxiones, decreta Concilii Baſilienſis ac Prædeceſſorum noſtrorum Synodalia Statuta, omni Dei timore, honeſtate & verecundia poſtpoſitis, mulieres de incontinentia ſuſpectas palam & publicè in domibus ſuis tenent & habent, non quaſi famulas, ſed tanquam uxores legitimas venerantur, in menſa una & eadem comedunt & bibunt, veſtimentis pretioſis & clenodiis ultrà modum ad inſtar nobilium honeſtarum dominarum exornant, & ut ſemen eorum in nationibus pravis & adulterinis creſcat, omnem ſubſtantiam eorum de matrimonio Chriſti acquiſitam, in dotem filiorum & filiarum, ex tam damnabili coitu procreatorum exponunt, &, quod deterius eſt, exquiſitis ingeniis in ſuis beneficiis faciunt ſucceſſores, non attendentes Legem Juſtinianeam, quæ prohibet, Presbyteros filios agnoſcere naturales.
Volentes demum de iniquitatibus ſuis gloriari, de opido ad opidum pariter in curribus ad ſolennitates nuptiarum & convivia laicorum vadunt, eminentiorem locum cum ſua Dalida uſurpando.
Vor jhme hette Biſchoff Henningus im Synodo anno medliv. geklaget/ quod Clerici ſuperfluis commeſſationibus & illicitis confabulationibus inſudantes ferè medietatem noctis impenderent, & divino officio nocturno vix vel rarò comparentes, ſyncopando horas Canonicas transcurrerent, quaſi nullam ad Deum haberent intentionem.
Noch bey Lebens zeiten dieſes Biſchoffes/ da er alt war/ bekuͤmmerten ſich etliche wegen der Succeſſion ſehr.
Denn Wolffgang der Grafe von Newgarten bekompt durch Kaͤyſerliche vnd Churfuͤrſtliche Vorſchrifften confirmation des Babſtes vber die Succeſſion, vnd weil er ein herꝛlicher Mann war/ williget der Biſchoff vnd das Thum Capittul in ſeine Perſon.
Aber Hertzog Bogislaus IX. weil man ſeine/ als des Patroni, authoritaͤt hette zu ruͤcke geſetzet/ hat ſeinen conſens niemahln dazu geben wollen/ ſondern an das Capittul geſchrieben/ das/ wenn ſie zur Wahl eines Biſchoffes ſchreiten wuͤrden/ ſie/ Eraſmum Mannteuffeln/ ſeines Sohnes Hofemeiſter/ andern vorziehen ſolten.
Sonſten hat ſich zu dieſes Biſchofes Zeiten erſtlich der Betrug zum Strallſund mit dem hoͤltzern Creutze/ ſo mit Blute/ zu beſtetigung des Aberglaubens/ gefuͤllet ward/ davon Cramer. lib. 3. c. 4. zu leſen/ hernach der Auffſtand wieder das Bapſthumb in Teutſchland/ wie auch in Pommern zu Treptow vnd Pyritz angeſtrenget.]
XXVI. 1521.
Eraſmus Mannteuffel/ von Arnhauhauſen/ beyder Rechten Licentiat, ein Lutheraner.
[Weil Wolffgang/ der Grafe von Eberſtein/ der Kayſer- vnd Churfuͤrſtlichen Vorſchrifften wegen des Bapſthumbs nicht genoſſen/ hat Bogislaus X. jhn als einen hochverſtaͤndigen Mann anderweit befriedigen wollen/ vnd jhme das Ampt Maſſow geſchencket/ auch es dahin bearbeitet/ das Biſchoff Eraſmus jhme Jaͤhrlich eine gewiſſe Summa reichete/ vnd zum Probſt vnd Dechanten des Thumbs jhn beforderte/ vnd jhme ſein Antheil an der Quarckenburg abtrat.
Zu dieſer Zeit gieng die Lutheriſche Predigt des Evangelij in Pommern/ inſonderheit zu Treptow/ Stolpa vnd Pyritz/ mit macht an.
Vnd ob wol vor vnd nach publicirtem Wurmbſiſchen decret eine harte Verfolgung von Biſchoff Eraſmo vnd anderen wieder dieſelbe angeſtellet ward/ alſo das die vornembſte Lutheriſche Lehrer ſich von Treptow/ Stolpa vnd Pyritz davon machen muͤſten/ als Johan Bugenhagen/ deſſen loͤbliches beginnen beym Reformation Werck Thuanus lib. 21. vnd Chytræus lib. 10. Saxoniæ mit mercklichen Worten beſchreiben/ mit dem Apt aus dem Cloſter Belbuck/ Johañe Bolduano/ nach Wittenberg; Andreas Knopf mit Jochimo Muͤllern/ auch von Belbuck nach Riga; Johan Kureke von dannen nach Strallſund; Chriſtian Kettelhut von Belbuck nach Stolpe/ vnd von dannen nach Stralſund; Johan Knypſtro von Pyritz nach Stargard; Johannes Æpinus, Anthonius Gerſon/ Petrus Suavenius, Hermannus Bonnus von Greiffswald theils in Dennemarck/ theils nach Luͤbeck/ ſo hat dennoch die Predigt des Evangelij hiedurch ſich mercklich außgebreitet.
Es war Hertzog Georg nebenſt Biſchoff Eraſmo ein groſſer Eyferer vber der alten Religion, vnd wolte der Predigt/ ſo wieder dieſelbe vorgenom̃en ward/ kein Gehoͤr geben/ dannenhero muͤſten die ſtattliche Leute aus Pom̃ern/ doch zur außbreitung des Evangelij/ weiter wanderen/ vnd Petrus Suavenius iſt in Dennemarck gekommen/ vnd vom Koͤnige daſelbſt biß an ſein Ende hoch gehalten.
Bonnus ward Superintendens zu Luͤbeck: Æpinus Superintendens zu Hamburg.
Gerſon ward nach Goßlar beruffen/ ſtarb aber zum Sunde an der Peſte/ eben da er ſich auff den Weg begeben wolte.
Alſo hat Pommern warlich ein groſſes bey dem angehenden Evangelio gethan.
Es iſt zwar mit der Bildſtuͤrmerey zum Strallſund vnd Stolpa/ wie auch mit anderen Dingen an etlichen oͤrtern etwas vnordentliches mit vntergelauffen/ aber dieſen Dingen iſt durch den Landtag zu Treptow im Jahr mdxxxiv nach Hertzog Georgij todte/ da numehr ſein Sohn Philippus ſich zur Evangeliſchen Lehre gewendet/ gewehret vnd vorgebawet/ ein gewiſſer Vertrag zwiſchen beyden Landsfuͤrſten Barnimo vnd Philippo/ vnd dem Biſchoff auff der Swyne wegen etlicher Jrꝛungen geſchloſſen/ vnd das Evangelium in gantz Pommeren/ vnd alſo auch im Stifft/ nach anſtellung einer newen Kirchenordnung/ angenommen/ vnd Doctor Bugenhagen/ der dazu von Wittenberg verſchrieben ward/ hat ſolche Kirchen- Ordnung gefaſſet/ vnd drin ordentlich begriffen/ wie man hinferner in Kirchenſachen verfahren ſolte/ auch ſelbſt eine allgemeine Viſitation verrichtet.
Es iſt auch beſchloſſen/ das Biſchoff Eraſmus mit gewiſſer Manier ſolte allgemeiner Superintendens aller Kirchen in Pom̃ern ſeyn.
Aber das war jhm von wegen etlicher Politiſcher Vrſachen nicht genehm.
Darumb ward M.
Paulus à Rhoda zum Stettiniſchen; Johannes Knipſtroh zum Wolgaſtiſchen; Johannes Hodſenſee zum Hinter Pom̃riſchen Superintendenten zur Stolpe beſtellet/ daß ſie das Biſchoͤffliche Ampt ſolten verwalten:
Zu denen iſt hernach Doctor Georgius Venetus, als Stifftiſcher Superintendens, gekommen/ da die Stetiniſche vnd Hinter Pommeriſche Superintendentz in eins gezogen ward.
Darauff iſt die Academia zu Greiffswald/ welche etliche Jahr in abnehmen gerathen war/ inſtauriret, vnd von den eingezogenen geiſtlichen Guͤtern mit beſſerm Vnterhalt verſorget/ auch das ſtatliche Kleinoth in Pommern/ das Fuͤrſtliche Pædagogium, im Jahr mdxli. geſtifftet.
Sonſten iſt dieſer Biſchoff der Augſpurgiſchen Confeſſion zugethan geweſen/ die er in der Handlung auff der Schwyne mit dem Fuͤrſten im mdxxxvj. Jahr die reine Lehre des heiligen Evangelij nennet/ vnd ſich dahin erklaͤret/ das er ſie im Stiffte/ ſo wenig in Staͤdten/ als auffm Lande anfechten wolle:
Hat auch bey ſeiner Regierung Evangeliſche Prieſter examiniret vnd ordiniret, vnd iſt beym wahren Liechte/ laut der Stifftſtaͤnde Gezeugniß/ biß in die Grube verblieben.
Anno mdxlj. haben die Landsfuͤrſten die vorige Erbvertraͤge mit den Biſchofen dermaſſen extendiret, daß ſie das Jus nominandi, præſentandi vnd confirmandi ſich expreßè reſerviret, welches auch beym folgenden Biſchoffe anno mdxlv. im Coͤßliniſchen Vertrage auffs newe ſanciret vnd confirmiret iſt.
Doch haben ſie in folgenden Jahren guthwillig etwas de competenti & acquiſito côeligendi Epiſcopi jure fallen laſſen/ doch alſo/ das niemand wider jhren willen jhnen kan obtrudieret werden/ vnd jhre Jus patronatus jhnen vnverruͤcket bleibe.
Als auch numehr die controverſia zwiſchen dem Koͤnige von Dennemarck Chriſtiano, vnd den Hertzogen von Pommern/ Barnimo vnd Philippo, wegen der Hebunge/ ſo der Biſchoff von Roſchild aus Ruͤgen fordert/ vnd der geiſtlichen Jurisdiction in ſolcher Jnſul/ etliche Jahr gewehret/ iſt derſelben das Jahr vor dieſes Biſchoffes Eraſmi todt abgeholffen.
Dann bey vorgehender Veraͤnderung der Religion zogen die Hertzogen/ nebenſt anderen Kloͤſtern/ auch die Hebungen in Ruͤgen ein/ daran der von Roſchilde Anſprache hette/ wie auch die Hebungen/ ſo dem Kloſter Reinfeld in Holſtein aus dem Ampt Treptow Jaͤhrlich gehoͤreten/ vnnd meineten/ weil der alten Biſchoͤffe Baͤbſtliche Jurisdiction abgeſchaffet were/ das die Hebungen nunmehr denen billig verfielen/ die an des Biſchoffs ſtatt fuͤr die Kirche Sorge truͤgen/ vnd die Kirchendiener nicht ohne groſſe Vnkoſten vnterhalten muͤſten:
Der Koͤnig dagegen wolte die Hebungen ſeines Biſchoffes nicht verſchmaͤlert wiſſen/ vnd ordnete Johann Barnekowen in Ruͤgen/ der ſolche abforderte.
Vnd da ſie nicht gefolget/ ſondern mit einem Arreſt detinieret wurden/ hat er auch in Dennemarck auff die Pommerſche Schiffe vnd Guͤter einen Arreſt geleget.
Die Pom̃ern ſucheten Huͤlffe von den Schmalkaldiſchen Bundsgenoſſen: Erlangeten aber nur die Antwort/ es gienge die Sache nichtes die Religion an wieder die Feinde des Evangelij.
Derowegen giengen ſie einen Vertrag ein/ welchen ſie den Kieliſchen Vertrag nennen/ weil er Anno mdxliij. zum Kiel getroffen/ das die Hertzogen dem Biſchoff von Roſchild die Guͤter/ ſo ſie in Ruͤgen occupiret vnd angehalten/ wieder abtreten/ vnd jhn oder ſeinen Oeconomum deroſelben geruhiglich genieſſen laſſen/ vnd daentkegen die Folge/ Stewr/ vnd das Ablager Geld/ wie auch etliches Korn fuͤr den Landvoigt/ der dem Biſchofe in einſamlung der Hebungen die Hand bieten mus/ fordern/ vnd Johann Barnekowen vnd ſeine Erben/ denen die Adminiſtration der geiſtlichen Intraden vertrawet ward/ zu gnaden wiedrumb annehmen/ vnd das Biſchoffs- Ampt durch einen Superintendenten von jhnen nominiret vnd beruffen/ vnd von dem Biſchoffe zu Roſchilde confirmiret, kegen reichung eines gewiſſen Geldes vnd Kornes aus des Biſchoffs Guͤtern/ verrichten ſollen.]
XXVII. 1544. Bartholomæus Schwave. 5
[Als Biſchoff Eraſmus todtes verfahren/ ſind wegen der Nomination eines Biſchoffes die beyde Hertzogen/ Philippus vnd Barnimus, weil einer Graff Ludwigen von Eberſtein/ der ander Jacob Zizevitzen haben wolte/ faſt vneins geworden.
Endlich iſt Johannes Bugenhagea/ ſonſt Pomeranus genant/ Paſtor vnd Profeſſor zu Wittenberg/ zu ſolcher Ehr poſtuliret, erwehlet/ vnd erfordert.
Et hat aber lieber der Catheder zu Wittenberg weiter abwarten wollen/ vnd dannenher das Gezeugnus von Thuano lib. 21. ſelbſt erjaget/ das er ſey moderato ingenio & eruditione rara geweſen/ wie er dann ſeine hohe Gaben nicht allein in Pommern vnd Sachſen/ ſondern auch zu Luͤbeck/ Braunſchweig vnd in Dennemarcken mit lehren/ vnd die newe Evangeliſche Kirchen zu beſtellen/ mercklich bewieſen hat.
Weil nun alſo gemelter Pomeranus die Biſchoͤffliche dignitaͤt in ſeinem Vaterland nicht angenommen/ iſt Bartholomæus Schwaven/ Barnimi IX. Cancellarius, der in ſeiner Jugend in Jageteuffels Collegio zu Stetin iſt erzogen worden/ poſtuliret, vnd nicht vom Bapſt/ ſondern von den dreyen Superintendenten in kegenwart ſieben Paſtoren confirmiret, ordiniret vnd inveſtiret.
Drauff hat er zu anfang ſeines Biſthumbs anno mdxliv mit den beyden Landsfuͤrſten/ Barnimo vnd Philippo, einen Vertrag zu Coͤßlin geſchloſſen/ das kein Biſchoff ohne Conſens vnd nomination der Landesfuͤrſten ſol erwehlet werden/ der erwehlete Rhatspflicht thun/ vnd Confirmation von den Fuͤrſten holen/ jhnen die collation der Canonicaten vnd præbenden laſſen/ die Reichsſtewren aus dem Stifft jhnen einliefern/ ſie fuͤr Patronen erkennen vnd ehren; Von jhnen dakegen Schutz vnd protection erwarten/ vnd alle privilegia vnd ſtatuta vnverruͤckt behalten/ die Stifftsſtaͤnde auch keines weges turbiret werden/ ſondern das beneficium appellandi an das Kaͤyſerliche Kammergericht immediatè, aus ſonderlicher zulaſſung der Hertzogen/ haben ſollen.
Dieſem Vertrage haben etliche Stifftsſtaͤnde wiederſprochen/ vnd ſich beym Kaͤyſer druͤber beſchweret/ als weñ die erwehlete Perſon/ wegen des Eheſtandes/ vntuͤchtig were:
Erhielten auch im Jahr mdxlviij. ein mandatum Caſſatorium.
Von demſelben appellierten die Hertzogen an den angeſetzeten Reichstag zu Augsburg/ vnd deduciereten hernach am Kaͤyſerlichen Cammergerichte in einem articuliereten Libell/ jhre ſtattliche Jura, vnd bewieſen/ daß das Stifft nicht immediatè dem Reiche vnterworffen/ ſondern die fundation des Stifftes von jhren Vorfahren geſchehen were/ da ſie regia manu das Land eingehabt/ vnd keinen Oberherꝛen erkandt hetten.
Ob nun wol Rei exceptiones produciereten, hat doch bald darauff das Capittul einen Syndicum zu Kaͤyſerl. May. geſand/ vnd angezeiget/ das Biſchoff Martinus ſelbſt weichen/ vnd ſie/ mit verwilligung der Landesfuͤrſten/ ſo Kaͤyſerliche Mandata cafſiret wuͤrden/ einen andern Biſchoff erwehlen wolten.
Solches ließ ſich Kaͤyſerliche Mayeſtaͤt gefallen/ hub vorige Mandat auff/ vnd/ als drauff Biſchoff Bartholomæus reſignirete, vnd das Capittul/ mit beliebung der Hertzogen/ Martinum Weiher/ an ſeine ſtatt erwehlete/ confirmirete er in folgenden Jahren in einem oͤffentlichen decret, den Hertzogen von Pommern das Jus patronatus, vnd jhre altes Recht am Biſthumb/ vnd Viglius Kayſerlicher Rhat ſol geſaget haben/ das der Kaͤyſer nichtes anders geſuchet/ als daß das Reich wieder den Bapſt ſeine prærogatiff; Die Hertzogen jhre Recht am Biſthumb; Vnd der Biſchoff ſeine Wuͤrde behielte/ die Vnterthanen auch rechtmeßiges Schutzes theilhafftig wuͤrden.]
XXVIII. 1549.
Martinus Weiher/ zur Leba Erbſeſſen. 7
[Er hat in ſeiner Jugend zu Wittenberg Philippum Melanchthonem zum Præceptorn gehabt/ vnd als er drauff im Capittul den Cantorat erlangete/ vnd vom Biſchoff Bartholomæo gen Rom geſand war/ jhme Baͤbſtliche Confirmation zu holen/ iſt ſolche zwar Bartholomæo, als einem/ der im Eheſtande lebete/ verſaget/ Er hat aber eine Confirmation vnd Reſcription ans Capittul fuͤr ſich von Rom mitbracht/ das er/ ſo bald das Stifft erlediget were/ zum Biſthumb ſolt erhoben werden.
Ob nun zwar ſolches wieder der Patronen willen geſchehen/ die numehr nichtes dem Bapſt am Stifft geſtunden/ dennoch hat Bartholomæus, als er reſigniret, fuͤr jhn intercediret, vnd keinen Haß oder Neid in ſeinem ſanfftmuͤtigen Hertzen ſtatt gegeben/ vnd alſo iſt endlich Fuͤrſtliche Confirmation in einer betagten Handlung zu Cammin erfolget/ inſonderheit/ weil er ſich wegen erhohleter Baͤpſtlicher Confirmation nicht zur Roͤmiſchen Religion wieder gewandt/ noch die Evangeliſche Religion vom Stiffte auffheben/ oder den Rechten der Hertzogen/ als Patronen, die ſolches improbiret, oder dawider proteſtiret, etwas benehmen wolte.
Dann ſo haben ſich die Fuͤrſten vnd der Biſchoff in bemelter Handlung vertragen/ das aller Streit protenſæ exemptionis ſolte außgeſetzet werden/ der Biſchoff die Hertzogen fuͤr ſeine patronen erkennen/ vnd wenn er erfordert/ wie der obriſte Prælat vnd Rhat auff Landtagen vnd ſonſten folgen/ rathen/ dienen/ vnd keinen Reichstag beſuchen wolle.
Das iſt gewiß/ das er bey ſeiner Introduction, ſo mit Evangeliſchen Ceremonien anno mdlij. geſchehen/ zur Augsburgiſchen Confeſſion ſich bekennet/ dieſelbe in ſeinem Außſchreiben die heylwertige Goͤttliche Warheit genennet/ die Evangeliſche Predigten auch gehoͤret/ Evangeliſche Prediger eingeſetzet/ Kirchen viſitationes nicht in Religions Sachen/ ſondern wegen der Diſciplin, laut der Pommerſchen Kirchenordnung/ fuͤrgenommen/ vnd ſich deſſentwegen ſeines Præceptoris Melanchthonis Raht gebrauchet hat.
Denn er fertigte einen Geſandten zu jhm/ vnd bekante in deſſen inſtruction hell vnd klar/ das in ſeinen Kirchen eben die heylſame Goͤttliche Lehre gefuͤhret werde/ die man in Sachſen predige/ vnd das dieſe Lehre GOttes ewiger Rahtſchluß ſey/ vnd mit der alten Kirche vbereinſtimme.
Vnd welche Statuten, Canones oder Regulen in den Baͤpſtlichen Rechten mit den Geſetzen vnd Ordnungen Gottes ſtreitig weren/ das ſie eben dadurch vnguͤltig vnd vnkraͤfftig wuͤrden.
Endlich iſt er im mdlvj. Jahr den viij. Junij verſtorben/ vnd zu Coͤrlin mit Evangeliſchen Ceremonien beygeſetzet/ vnd daſelbſt findet man annoch im Chor einen erhabenen Grabſtein/ mit einer ſolchen Vberſchrifft/ darauß ſeine pietaͤt, Liebe zum Wort Gottes/ Wolthaͤtigkeit gegen die Diener Goͤttliches Wortes/ vnd dann andere hohe Gaben gnugſam erſcheinen.]
XXIX. 1556.
Johannes Friedericus Hertzog aus Pommern. 18
[Als er auff Commendation des Vatern erwehlet/ hat er erſtlich zu Greiffswald ſich eine zeitlang auffgehalten/ vnd daſelbſt den Rectorat verwaltet/ hernach an Kayſerlichen Hoff/ die ſchwere Regierkunſt beſſer zu lernen/ ſich begeben/ vnd ſich mit groſſem Lobe vielen Herren vnd Fuͤrſten auff Reichs- vnd andern Verſamlungen præſentiret, auch folgends in andere frembde Laͤnder peregriniret, vnd alſo erſtlich anno mdlxix. das Regiment im Stifft angetreten/ vnd es biß ins mdlxxiv. loͤblich gefuͤhret/ da er denn reſigniret, vnd in die Vor Pommerſche Regierung getreten.]
Koͤnig Aribrecht/ vnd ſein Fuͤrſt Wilza oder Wizand/ wie auch Lubith beyden Wilzen oder Pommern zu Caroli Magni Zeiten/ Anno 789.
Zu ſolcher Zeit war Razlaff Fuͤrſt vber de Rugianer/ vnd Willung oder Withar der Obotriter oder Mechelenburger Fuͤrſt/ der von den Sachſen erſchlagen iſt Miroslaff/ vnd Ratibor/ Lubiths Soͤhne/ zu Ludovici I. Zeiten/ anno 823.
Zu der Zeit waren auch Celeadrog vnd Slaomir:
Traſcho vnd Gottlieb Fuͤrſten in Mechelnburg.
Raſtiz von Ludovico/ dem Koͤnig in Germanien/ anno 861. gefangen.
Zu der Zeit ward Geſtimulus ein Fuͤrſt in Ruͤgen/ von Kaͤyſer Lothario erſchlagen.
Barnimb vnd Wartislaff bey Henrici Aucupis Zeiten/ anno 933. Wartislaffen Tochter Heila gebahr aus Bennone/ einem Hertzog aus Sachſen/ Brunonem/ Bernhard vnd Dithmar.
Zu der Zeit regierten Meſtiboy in Wandalien: Wizlaff in Ruͤgen: Werner Graff in Guͤzkow.
Mizlaff oder Wizlaff anno 950. bey Ottonis I. Zeiten.
Sie nennen jhn auch Mislaff oder Miſtaff der Obotriter vnd Loyzer Herren.
Nebenſt jhme waren Stoineffgar vnd Nacco vber die Redner:
Selibur vber die Wariner/ Tugumir vber die Helvelder Fuͤrſten.
Bilung Mizlaffs Sohn/ ein Herr von der Weſer biß an die Weyſel zu Ottonis II. Zeiten.
Stirbt anno 986.
XXX. 1574.
Caſimirus Hertzog aus Pom̃ern. 26
[Leutingerus ſchreibet/ Kayſer Ferdinandus habe dieſem Caſimiro das Biſthumb Cammin zum Patenpfenning eingebunden/ aber da wiſſen vnſere Pommern nichtes von/ welchen nichtes anders bewuſt iſt/ als das Caſimirus aus freyer Wahl des Capittuls vnd ceſſion ſeines Brudern zu dem Stifft gelanget ſey.
Solches hat er biß ins mdc.
Jahr loͤblich verwaltet/ vnd hernach ſich auff die Empter Ruͤgenwalde vnd Buͤtow begeben/ vnd noch fuͤnff Jahr nach ſeiner reſignation gelebet.]
XXXI. 1600.
Frantzciſcus Hertzog aus Pom̃ern. 18
XXXII. 1618.
Vlricus Hertzog aus Pommern. 4
XXXIII. 1622.
Bogislaus/ Hertzog aus Pommern/ vnd nebenſt jhm V. Philippus Julius Coadjutor. 5
XXXIV. 1637.
Erneſtus Bogislaus Hertzog zu Croia vnd Areſchot/ Diu feliciter agat.
Von dieſen Biſchoffen werden nachfolgende Alte Brocardica gefunden/ zu welchen Jch mit gleichen Verßlein dieſelbe ſetzen wil/ die drinnen außgelaſſen/ oder hernach zum Biſchoffthumb gekommen ſein.
ORdine Pontifices hoc cernuntur Caminenſes.
Primus ADALBERTUS: CONRADUS eratq; ſecundus.
SIGFRIDUS ternus: Hinc SIGVINUS q; quaternus.
CONRADUS quintus:
CONRADUS poſtea ſextus.
Poſthunc ſeptenus WILHELMUS regnat amœnus.
HERMANNUS ſequitur; Hic octavus perhibetur.
Princeps Germanus nonus regnat RUGIANUS.
Prædicat hinc PETRUS Antiſtes in ordine denus.
Poſt hunc undenus HENRICUS.
Et duodenus.
Ordine CONRADUS ſequitur Præſul venerandus.
ARNOLDUS frater tredenus prædicat acer.
Poſtea Magnificus quartus decimus FRIDERICUS.
Princeps quindenus JOHANNES mente ſerenus.
Poſt hune PHILIPPUS, Rheberg cognomine dictus.
Hinc confirmatus JOHANNES, non coronatus, Præventus morte prætenditur invidiosè.
Octavus decimus HANEKAU natione Bohemus. [Nec Dux Octavus omittatur BOGISLAUS.]
Poſtea JOHANNES regnat Dux Apulienſis, Quem cruce ſignatus Pruſiæ ſequitur NICOLAUS.
Saxoniæ pòſt Dux retinet moderamina MAGNUS.
Dehinc SIGFRIDUS viceſimus atq; ſecundus.
Poſt hunc HENNINGUS Iven viceſimus ternus.
[Huic fuit ALBERTUS Chorepiſcopus ille Sidous.
Hinc LUDOVICUS Comes eſt, ſed non coronatus] Quem de Fregeno ſequitur Italusq; MARINO.
Viceſimus quartus comitatur at hunc BENEDICTUS.
Carnith MARTINUS de Colberg prodit opimus, Virtuti nexus ſerie viceſimus ſextus.
[Hinc domus ERASMUM ſacrat Manteuflia clarum] Mox BARTHOLMÆUS magna virtute Suavenus. Poſt pia MARTINO traduntur ſceptra Wehero.
Dux terræ doctus legitur JANUS FRIDERICUS.
Poſt eius minimus natu frater CASIMIRUS: Ac ex fratre nepos FRANCISCUS nobilis heros.
ULRICUS fratri ſuccedit ſtrenuusacri.
Fratri, cùm cecidit, BOGSLAO jura reliquit, Cui ſiſtit ſocium ſe PHILIP JULIUS arctum.
Infula CROIANUM decorat nunc ERNST BOGISLAUM.
Utq; diu vivat, ſacer ordo precatur & optat.]
Ein kurtzes Regiſter zu beſſer Nachrichtunge.
ACce 574 . 593 .
Adabrecht 147 .
Aderberg 311 .
Africa von Wandaliern eingenom̃en 70 .
Agion 85 .
Alaner 62 . 67 . 83 .
Alarich 65 . 67 .
Alavivus 66 .
Alboin 90 .
Amala 60 .
Ambigat 52 .
Ambri 85 .
Ancklam 152 . 309 . 365 . 376 . 405 . 431 ( 447 . 641 .
Angelmund 85 .
Angermuͤnde 357 . 360 .
Angli 24 . 33 . 104 . 152 .
Anſes 60 .
Antes 134
Arcona 25 . 145 . 245 . 254 . 256 . 366 .
Aribertus 162 . 216 .
Arioviſtus 73 .
Arminius 77 .
Arnshauſen 644 .
Arnshope 411 .
Artopæus 530 .
Aſi 85 .
Aſia von Gothen eingenommen 53 . 59 .
Aſtinger 61 . 141 .
Athanaricus 66 .
Athaulphus 69 .
Attila 64 . 94 .
BAhnen 312 . 322 . 641 .
Baltha 67 .
Barbaræ Haupt 279 .
Barnimb 177 . 216 .
Barnimus I. 280 . 285 . 300 . 312 . 316 . 369 . 639 .
II. 316 . 318 .
III. 326 . 348 . 375 .
IV. 329 . 379 . 382 .
V. 375 . 383 . 384 . 388 .
VI. 384 . 385 .
VII. 359 . 385 . 387 . 420 .
VIII. 359 . 363 . 386 . 387 . 388 . 420 . 422 .
IX. 451 .
X 388 . 451 .
XI. 513 . 519 .
XII. 554 . 620 . 623 .
Baroveit 25 . 238 . 254 .
Barth 88 . 110 . 211 . 247 . 253 . 256 . 260 . 339 . 375 . 380 . 466 . 632 . 637 .
Bartholomæus 305 .
Behren 418 .
Bela 199 . 218 .
Belbuck Kloſter 299 . 362 . 637 . 638 .
Belgard 222 . 235 . 269 . 271 . 289 . 366 .
Bellweiß 52 .
Bergen 300 . 638 .
Bergius 604 . 610 .
Berich 57 . 112 .
Beringer 301 .
Bernhardus der Muͤnch 229 .
Bernſtein 316 . 322 . 455 . 458 .
Bidgoſtia 277 .
Bilung 188 .
Biſchoͤffe zu Cammin 636 .
Blanckenbuͤrge 308 .
Bogdal 232 .
Bogislaff 217 .
Bogislaus I. 226 . 229 . 242 . 261 . 268 . 299 . ( 305 . 307 .
II. 300 . 370 .
III. 312 .
IV. 289 . 315 . 316 . 342 . 364 . 375 . 630 .
V. 329 . 379 . 383 .
VI. 382 . 384 . 406 . 409 . 411 .
VII. 349 . 355 .
VIII. 297 . 357 . 380 . 384 . 643 .
IX. 359 . 398 . 390 . 645 .
X. 451 . & ſeq.
XI. Georgii I. Sohn ſtirbt jung.
XII. Barnimi XI. Sohn ſtirbt jũg.
XIII. 551 . 599 . 627 . 632 .
XIV. 624 . 635 .
Boguſſa 291 .
Bolizlaff 189 . 217 .
Bonaw 415 .
Borcken 343 . 622 .
Brandenburg 163 . 174 . 175 . 179 . 180 . 187 . 189 . 239 . 196 . 438 .
Brenner 52 . 53 . 111 . 112 .
Britannia 152 .
Brode 300 .
Bublitz 642 . 644 .
Bugenhagen 343 . 418 . 471 . 536 .
Bukow 300 . 638 .
Burgundier 14 . 15 . 33 . 45 . 59 . 83 . 85 .
CAlviniſten in Stetin 604 . 610 .
Cammin 30 . 231 . 257 . 637 . 641 . 642 .
Campe 300 . 632 . 638 .
Carentz 25 . 146 . 254 . 256 . 366 .
Cariner in Pommeren 16 . 45 .
Caſimirus I. 242 . 261 . 264 . 299 . 305 .
II. 300 . 307 .
III. 306 .
IV. 349 . 351 .
V. 381 . 384 .
VI. 297 . 355 . 358 . 359 .
VII. Erici II.
Sohn ſtirbt jung.
VIII. 493 .
IX. 554 . 623 .
Caſſuben 168 . 171 . 191 . 199 . 211 . 269 .
Cathwald 17 . 80 .
Celten 3 . 52 . 54 .
Chunimund 90 .
Cimbri 72 .
Circipaner 137 . 201 .
Claus Stortebecke 413 .
Colbatz 299 . 316 . 360 . 637 .
Colberg 30 . 110 . 193 . 220 . 234 . 259 . 422 . 432 . 639 . 640 . 643 .
Compterey 322 . 641 .
Corlin 639 .
Corpus doctrinæ 552 .
Coͤßlin 200 . 459 . 640 . 643 .
Creutzherren 273 . 292 . 638 .
Crito 202 . 205 . 220 .
Crockowen 515 .
Cruſius 596 .
DAber 345 .
Damm 309 .
Dambſchlaff 230 .
Damgarden 408 . 483 .
Dantzig 252 . 270 . 286 . 291 . 293 .
Dargun 300 . 637 .
Demmin 137 . 186 . 236 . 238 . 246 . 249 . 252 . 258 . 310 . 312 . 328 . 375 . 413 .
Dennemarck 13 . 16 . 45 . 49 . 55 . 182 . 201 . 221 . 224 . 245 . 248 . 256 . 265 . 312 . 341 . 372 . 391 . 411 . 488 . 538 . 563 .
Dewitzen 343 .
Dieterich von Bern 64 . 98 .
Dithmar 64 .
Dobran 300 . 434 .
Dorpaneus 59 .
Drießden 316 .
EBerſtein 178 . 346 . 639 .
Ehrenbrecht 162 . 216 .
Eickſtedten 328 . 343 . 439 . 642 .
Eldenow 638 .
Erbvertraͤge 555 . 559 .
Ermenericus 63 . 133 .
Ericus I. 388 . 391 .
II. 388 . 403 . 428 . 432 .
Erichenzug 555 .
Ernſt Ludewig 551 . 595 .
Eſten 27 . 131 . 162 .
FAſtida 15 . 58 .
Felteff 89 . 94 . 96 .
Felteus 94 .
Ferdinandus Cathol. vom Gothiſchen Gebluͤt 71 .
Filimer 58 .
Flactitetus 94 .
Fleminge 343 .
Franeiſcus I. 635 .
Francken 107 . 148 .
Franckfurt 109 . 295 . 323 . 336 . 360 . 587 .
Franckreich 147 . 155 .
Frantzburg 632 . 638 .
Frederus 596 .
Freyenwalde 28 . 309 .
Friderichswalde 572 .
Friſtus 606 .
Fritigernus 66 .
Formula Concordiæ 601 .
Fuege 423 .
GAlater 54 .
Gartz 312 . 444 . 458 . 457 . 640 .
Geberich 61 . 62 . 141 .
Geitzhalß erheucket ſich 408 .
Genſerich 62 . 70 .
Georgius I. 439 . 519 .
II. 635 .
Gepider 57 . 90 .
Gerichts Ordnung 557 .
Geſnerus 611 .
Geſtimulus 166 .
Gildeoch 89 .
Gilimer 62 .
Glinde 439 . 443 .
Godeke Michel 413 .
Godigiſch 62 .
Golnaw 309 . 579 .
Gothen 7 . 11 . 15 . 22 . 27 . 45 . 55 . 57 . 77 . 83 . 108 . 111 .
Gothiſche Sprache 121 .
Gottſchalck 197 . 204 .
Grafen von Eberſtein 178 . 346 . 639 .
Grafen von Guͤtzkow 177 . 236 . 319 . 328 . 330 . 340 . 343 . 375 .
Greifen der Pommeren 209 .
Greifenberg 642 . ( 639 . 646 .
Greifenhagen 312 . 446 .
Greifswald 312 . 375 . 378 . 418 . 428 . 541 . 628 .
Grimmen 246 . 260 . 309 . 339 . 340 . 375 . 380 . ( 637 .
Grobe 246 . 299 .
Großwyn 146 . 267 .
Gryphones 207 .
Gulizin die letzte Wendin in Ruͤgen 355 .
Gulzow 641 . 644 .
Guͤnderich 62 .
Guͤtzkow 211 . 239 . 250 . 267 . 414 .
HAmburg 164 . 165 . 173 . 175 . 188 . 205 .
Hans Lange 452 .
Hafen 499 .
Heermeiſter zur Sonnenburg 548 .
Heinrich der Lewe aus Sachſen 239 . 247 . 259 . 261 . 306 .
Hendinus 25 .
Hengiſtus 154 .
Herveit 237 .
Heruler 58 . 63 . 89 . 94 . 97 . 99 . 135 . 141 .
Hertha 21 . 24 . 25 .
Hiſpanien von Gothen vnd Wandaliern eingenommen 61 . 66 . 70 .
Hollſtein 188 . 202 . 314 . 393 .
Horne 308 .
Horſt 154 .
Hungern oder Huͤnen in Pommern 199 .
Hußitiſche Kriege 360 .
JAromarus I. 255 . 265 .
II. 280 . 300 .
III. 640 .
Jaſenitz 300 .
Jbor 85 .
Jeckel Rehbock 333 .
Jnterim 545 .
Joachim 356 . 360 . 362 . 422 .
Johannes Fridericus 551 . 600 . 616 .
Jſmarus 50 .
Jtalien von den Semnonern eingenom̃en ( 52 .
Juden 435 . 436 .
Jvenack 300 .
Julinum 105 . 144 . 182 . 183 . 186 . 196 . 201 . 205 . 229 .
KArock 62 .
Kayſere. Jul. Cæſar 73 .
Auguſtus 75 . 78 .
Tiberius 75 . 78 .
Claudius 81 .
Domitianus 59 . 82 . 83
Nerva 82 .
Trajanus 82 . 83 .
Hadrianus 82 .
Antoninus Philoſ. 83 .
Philippus: Decius: Claudius 60 .
Maximinianus 61 .
Conſtantinus M. 61 . 147 .
Julianus: Valentinianus 84 .
Valens 66 . 67 .
Theodofius 66 . 67 .
Arcadius: Honorius 67 . 68 .
Martianus 94 .
Leo Thrax 64 .
Glycerius: Julius Nepos: Auguſtu- (lus 95 .
Zenon 64 .
Anaſtaſius 101 .
Juſtinianus 62 . 65 . 92 . 98 . 102 . 103 .
Juſtinus 92 .
Carolus Magnus 93 . 156 . 162 .
Ludovicus I. 165 . ( 167 .
Lotharius & Ludovicus fratres 166 .
Ludovicus II. Carolus Calvus: Ludov. III.
Carolus Craſſus: Arnolphus: Ludovicus IV. Conradus Francus 173 .
Henricus Auceps 174 .
Otto I. 179 . II. 187 . III. 189 .
Henricus II. 191 .
Conradus Saliquus 197 .
Henricus III. IV. V. 207 . 239 .
Lotharius 245 .
Conradus III. 239 . 246 .
Fridericus Barbaroſſa 248 . 306 . 500 .
Henricus VII. 325 .
Ludovicus V. 324 . 337 .
Fridericus Auſtr. 325 . 448 . 501 .
Carolus IV. 322 . 333 . 337 .
Wenceslaus 345 . 352 . 643 .
Jodocus 353 .
Sigismundus 355 .
Carolus V. 524 . 497 .
Ferdinandus I. 524 . 498 . 592 .
Kenziſche Wallfahrt 645 .
Kirchen Ordnung 553 .
Kyziner 137 . 186 . 201 .
LAncken 308 .
Lawenburg 292 . 428 . 523 .
Lech 157 .
Lemobier in Pomm.
11 .
Linckendeiler 411 .
Loͤkenitz 321 . 444 . 457 . 458 . 644 .
Lomner 53 . ( 598 .
Longobar der 85 . 150 .
Loyz 206 236 . 238 . 310 . 311 . 375 . 380 . 405 .
Loyzer oder Lutitij. 35 . 93 . 116 . 136 154 . 158 . 175 . 183 . 188 . 190 . 191 . 196 . 198 . 201 . 224 .
Loyzen in Stettin 569
Luͤbeck 204 . 205 . 244 . 273 . 314 . 285 . 393 . 433 . ( 489 . 492 .
Lubith 165 . 216 .
Lutherus 513 . 534 .
Lutter 53 .
MAgdeburg 177 . 186 . 188 . 549 .
Manteufele 343 .
Marggrafen.
Siegfried 176 . 302 . & ſeq .
Gero 105 . 179
Dieterich 196 .
Siegfried: Vdo I. & II. 239 .
Albertus Urſus 239 . 240 . 248 .
Otto I. Elector 240 . 307 .
Conradus 286 .
Johannes I. & II. 314 .
Conradus 315 .
Otto IV. 316 . 320 .
Albertus 316 .
Johannes III. 320 .
Waldemarus I. 293 . 320 . 322 . 371 .
Waldemarus II. & Johan.
IV. 322 .
Ludovicus Bavarus 324 .
Ludovicus Romanus 338 . 348 .
Otto Bavarus 350 .
Wenceslaus & Sigiſmundus 353
Jodocus & Procopius 353 .
Wilhelmus 354 .
Fridericus I. 354 . 356 .
Fridericus II. 354 . 363 . 420 . 438 .
Johannes 359 .
Albertus 363 . 448 . 454 .
Johannes 464 . 484 .
Joachimus 484 .
Maria zu Kenzen 385 .
Marienfließ 301 .
Maroboduus 11 . 17 . 77 . 113 .
Maſſow 644 .
Matern 493 .
Mechelenburg 137 . 162 . 167 . 155 . 176 . 178 . 182 . 186 . 188 . 196 . 201 . 205 . 216 . 239 . 243 . 247 . 446 . 450 . 634 .
Mechelenburger Fuͤrſten: Withar oder Willung 163 .
Traſcho vnd Gottlieb 164 .
Celeadrog vnd Slaomir.
167 .
Meſtiboy 177 .
Mizlaff 175 . 188 .
Tugumir 180 .
Selibur 182 .
Bilung 188 .
Nacco vnd Sederich 188 .
Mizlaff vnd Meſtiboy 195 .
Anatrog/ Gneius vnd Vto 197 .
Heinrich vnd Buthue 203 . 223 . 243 .
Waldemar 206 .
Canutus vnd Suantepolck 243 .
Nicolot vñ Pribislaff 243 . 244 . 247 .
Pribislaff vnd Wartislaff 239 . 247 . Heinrich Burowinus 306 .
( 248 . 251 .
Heinricus Leo 323 . 328 . 372 . 375 .
Albertus 339 . 343 . 380 . 382 .
Johannes 356 .
Vlricus 357 . 409 . 447 . 450 .
Henricus 363 . 423 .
Henricus Pinguis 450 .
Albertus 411 .
Magnus 463 . 464 .
Albertus 540 .
Menike von Belitz 333 .
Meſeritz 219 .
Meſtiboy 177 . 195 . 217 . 239 .
Meſtowinus I. 252 . 270 .
II. 280 . 283 . 318 .
Mircho 146 .
Miroslaff 165 . 216 .
Mirograff 300 .
Mißko 182 . 188 .
Mizlaff 175 . 195 . 217 .
Molzan 470 . 471 .
Muͤnchauſen 308 .
NAcco 181 . 217 .
Nakel 218 . 227 . 278 . 280 .
Newgarten 347 . 639 . 640 .
Newkirchen 386 .
Newemarck 566 .
Newen Stetin 366 .
Newe Tieff 31 . 365 .
ODacker 65 . 89 . 95 .
Oder 24 . 29 . 88 . 190 .
Odersberg 567 .
Olive 252 . 269 . 277 . 637 . 639 .
Orden d’ Creutzherren 273 . 292 428 .
Oſten 343 . 349 . 371 . 430 . 432 . 471 .
Oſtgothen 58 . 60 . 62 . 63
Oſtphalen 156 .
Oſtrogotha 59 . 60 . 67 .
Otto I. 289 . 293 . 316 . 320 . 323 . 348 . 364 . 375 .
II. 355 . 359 . 360 .
III. 320 . 362 . 364 .
Otto Biſchof 144 . 229 . 241 .
PAntelitz 408 .
Paſewalck 236 . 241 . 323 . 330 . 336 . 340 . 348 . 40 . 447 . 541 . 638 . 643
Paromutz 25 . 254 .
Paulitzky 230 .
Pelagius 70 .
Penckun 309
Perſiſche Legaten 634 .
Peterkow 448 .
Philippus
I. 493 . 520 . 527 ( 551 .
II. 635 .
Philippus Julius 599 . 622 . 631 .
Picti 153 .
Platen 308 .
Podewils 471 .
Polen 13 . 14 . 83 . 157 . 168 . 192 . 218 . 221 . 225 . 294 . 323 .
Polniſche Koͤnige.
Lechus 119 . 157 .
Cracus 120 . 158 . ( 168 .
Cracus, Lechus, Venda 160 .
Leſcus I. 162 . II. & III.
Popielus & Piaſtus 168 . 170 .
Zimovitus: Leſcus IV. Zimomislaus 171 .
Micislaus: Boleslaus ( 190 .
Micislaus II. 199 .
Wladislaus Herm. 218 .
Boleslaus Crivouſtus & Spignew 219 .
Leſcus Albus 271 .
Wladislaus 272 .
Conradus Maſov.
276 .
Primislaus 289 . 323 .
Wladislaus 289 . 294 .
Wenceslaus 289 .
Caſimirus M. 295 . 642 .
Wladislaus 297 .
Caſimirus 465 .
Sigiſmundus 543 .
Polnaw 291 . 293 . 644 .
Poltergeiſt 405 .
Pommerſche Gothen 7 . 11 . 15 . 22 . 27 . 45 .
Lemobier 11 . 23 . 27 .
Suevi 8 . 21 .
Semnoner 21 . 52 .
Teutoner 7 . 12 .
Scythen Celten/ Hyperborei vnd Nomader 3 .
Nordlaͤnder 3 . 51 .
Sidiner oder Sibiner ( 11 . 13 .
Wandalier 14 .
Buguntæ oder Burgunder 15 . 33 . 45 .
Cariner 15 . 45 .
Rugier 23 . 27 .
Reutigner 21 . 26 . 34 .
Ruticlier 26 . 33 .
Angli 24 . 33 .
Lutitier/ Loyzer/ Luter/ Manner 35 .
Hungern oder Huͤnen 199 .
Pom̃erſche vhralte Fuͤrſten Rutiger 160 . 216 .
Wizand oder Wilza 163 . 216 .
Lubith 165 . 216 .
Miroslaff vnd Ratibor 165 . 216 .
Raſtiz 167 . 216 .
Barnine vnd Wartislaff 177 . 216 .
Nacco vnd Stoineßgar 181 .
Mißkaw/ Mizlaf od’ Wizlaff 175 . 188 . 217 .
Bilung 188 .
Mizlaff 189 . 195 .
Bolizlaff 189 . 217 .
Meſtiboy vñ Mizdraff ( 195 .
Bogislaff 217 .
Ratibor 202 . 217 .
Suantibor 207 . 223 .
Pommern von Japhet 37
Gomer vñ Askenez 39 .
Suevo vñ Vãdalo 45 .
Pommern auff der Nordſeiten der Oder 135 .
Pomerellia 269 . 292 . 298 .
Prentzlaw 236 . 241 . 312 . 315 . 223 . 330 . 336 . 358 . 429 . 451 . 455 .
Preuſſen 3 . 27 . 131 . 226 . 241 . 276 . 278 .
Pudgla 299 . 386 . 598 . 637 .
Putbuſch/ Herꝛen 367 .
Puzkeller 646 .
Pyritz 230 . 446 . 454 .
RAdegaſt 25 . 68 . 135 . 146 . ( 182 . 244 . ( 246 . 270 .
Ramel 308 .
Raſtiz 166 . 216 .
Ratibor 165 . 201 . 217 . 226 .
Raze 204 . 211 . 222 . 223 . 243 . ( 247 . 283 .
Razlaff 161 .
Redarier 135 . 175 . 181 . 201 .
Reinbernerus 193 .
Religionsfried 550 .
Rethre 25 . 135 . 146 . 182 . 195 . ( 201 .
Rom 52 . 65 . 69 . 96 .
Roſimund 91 .
Roͤriken 450 .
Ruͤgenwalde 27 . 30 . 290 . 291 . 293 . 403 . 631 .
Rugianer 15 . 23 . 24 . 27 . 28 . 31 . 33 . 34 . 57 61 . 85 . 87 . 89 . 137 . 141 . 165 . 189 . 206 . 211 . 245 . 253 . 342 . 637 .
Rugianiſch newes Reich 93 .
Rugen vom Ruden geriſſen 365 .
Ruͤgeveit 25 . 254 .
Rugianiſche Fuͤrſten/ Flactitetus 94 .
Felte9/ Zuba/ Odacker/ Hunholff/ Felteff 94 .
Rudolff 97 .
Araricus 98 .
Anaricus 101 .
Suartua: Datis:
Aordus 102 .
Aliuth: Philemuth: Faniteus: Fulcaris 103 .
Rutiger 160 .
Razlaff 161 .
Geſtimulus 166 .
Wislaff oder Mizlaff 177 . 195 .
Grimm 203 .
Wartislaff 205 .
Crito 203 .
Razo 204 . 223 . 243 .
Tezlaff: Stoislaf 247 . 249 . 253 .
Wißlaff I. 290 . 310 . 312 . 317 . 366 .
II.
vnd Bogislaff 369 .
III. vñ Jaromarus III. 367 . 370 .
IV. 370 .
Jaromarus
I. 247 . 254 . 260 . 266 . 307 . ( 310 .
II. 369 .
III. 370 . (polck 367 .
IV. 374 .
Barnuta: Suante- Dobislaff:
Jarislaff: Johannes 368 .
SAchſen 147 . 149 . 155 . 174 .
Sambor I. 252 . 270 .
II. 270 .
Sarmatæ 130 .
Sartowitz 279 . 280 . 281 .
Scandia 45 .
Scalcus 49 .
Scarbimir 212 .
Schmalkaldiſche Bũd 537 .
Schlawe 212 . 290 . 291 . 293 . ( 409 .
Schmelinge 641 .
Schotten 152 .
Schweden 13 . 16 . 23 . 45 . 50 . ( 55 .
Schweitzer 73 .
Schwerin 343 . 357 . 423 . ( 431 .
Schelunburg 456 .
Schwentze 290 .
Schyrer 103 . 131 .
Semnones 21 . 24 . 33 . 77 . 79 . 111 .
Sibiner oder Sidiner 11 . 33 . 53 . 77 . 93 . 165 .
Siegweis 52 .
Siegerich 70 .
Sido 81 .
Sinactius 15 .
Slaven 130 . 154 . 290 . 293 . 409 .
Slup 191 .
Soldin 442 .
Stargard 28 . 33 . 230 . 300 . 312 . 316 . 349 . 432 . 467 .
Stetin 33 . 134 . 141 . 209 . 229 . 232 . 235 . 441 . 260 . 312 321 . 361 . 432 . 442 . 445 . 467 . 563 . 568 . 578 . 581 . 587 . 604 . 607 . 628 . 630 .
Stichius 610 .
Stolpe 30 . 191 . 291 292 . 294 . 296 . 466 .
Stolpe Cloſter 246 . 299 . 637 .
Stortebeke 413 .
Stallſund 31 . 32 . 109 . 310 . 367 . 371 . 374 . 376 . 395 . 407 . 413 . 415 . 418 . 423 . 467 . 485 . 488 . 554 . 596 . 628 .
Sturmicus 49 .
Stymmelius 605 .
Suantiborus I. 207 . 220 . 223 .
II. 306 .
III. 349 . 352 . 355 . 369 .
IV. 359 . 386 .
V. 388 . 450 .
Suantipolcus I. 226 .
II. 246 .
III. 270 . 277 . 300 .
Suanteveit 146 . 166 . 245 . 254 .
Suevi 8 . 21 . 23 . 32 . 44 . 62 . 72 . 74 . 77 . 83 . 90 . 112 . 147 . 151 .
Suevus die Oder 24 . 29 .
Suenotto 183 . ( 616 .
Synodus zu Stetin 608 . 610 .
TAngermuͤnde 353 .
Teuchel 291 . 293 .
Tempelherren 321 . 638 . 641 .
Teutobach 73 .
Teutones 7 . 12 . 72 . 112 .
Teutoniſche Sprache 121 .
Teutſcher Orden 273 . 292 .
Tezlaff 247 . 253 .
Tholenſer 135 . 201 .
Thuͤringer 147 . 152 . 174 .
Tonnengefaͤngnus 412 .
Totila 92 .
Treptow 30 . 300 . 318 . 638 .
Treptow an der Tollenſe 236 . 238 . 328 . 446 .
Tribbeſees 246 . 260 . 370 . 375 . 637 .
Triglaff 196 . 233 . 234 . 235 .
Tugumir 180 .
Turcilinger 104 .
VAngius 81 .
Vannius 80 .
Venda 160 .
Verchem 248 . 300 . 321 . 637 .
Vgri 99 . 105 . 108 .
Viadrus 29 .
Vibilius 80 .
Vierrade 444 . 451 . 458 .
Vitallienbruͤder 411 .
Vkerland 235 .
Vkermuͤnde 410 . 447 .
Vlricus 635 .
Voͤſſe 410 .
Vſcza 225 . 226 . 238 . 273 .
Vſedom 32 . 72 . 143 . 211 . 222 . 233 . 236 . 237 . 260 . 267 . 419 . 466 .
WAcholt 640 .
Waldenſer 644 .
Wallfiſch 382 . 547 .
Wallfahrten 385 . 434 . 644 .
Wallia 70 .
Walther 67 .
Wandalier 14 . 16 . 49 . 51 . 57 . 61 . 62 . 69 . 83 . 87 . 112 . 140 .
Wartislaff 177 . 186 . 205 . 270 . 284 .
Wartislaus I. 223 . 226 . 242 .
II. 246 . 260 . 299 . 305 .
III 280 . 283 . 311 . 314 .
IV. 293 . 323 . 364 . 371 . 641 .
V. 329 . 375 . 379 . 382 .
VI. 382 . 383 . 384 . 407 .
VII. 383 . 384 . 386 .
VIII. 384 . 385 . 386 .
IX. 359 . 363 . 385 . 387 . 388 . 420 . 418 . 422 . 423 . 428 . 46 .
Wartiſche Schiffirth 583 .
Wedele 343 . 440 . 448 .
Wenden 16 . 23 . 6 . 85 . 130 . 140 . 155 . 211 . 309 .
Werlen 100 .
Weſtgothen 58 . 66 .
Willung 163 .
Wildenbruch 321 . 641 . 638 . 64 .
Wilzi 135 . 158 . 164 . 175 . 189 . 191 . 201 .
Wilza 163 . 210 .
Wineta 142 .
Winterfelde 308 .
Winther 64 .
Winus 50 .
Wislaff 177 . 290 . 310 . 366 .
Wißmar 61 . 141 .
Wißna 50 .
Wißmirus 141 .
Wolfflam 420 .
Wolgaſt 206 . 211 . 223 . 236 . 237 . 250 . 251 . 254 . 260 . 266 . 329 . 379 . 466 . 551 . 598 .
Wollin 32 . 72 . 105 . 232 . 233 . 235 . 240 . 257 . 267 . 637 . 640 .
Wolmar 64 .
Wuſſeken Wallfahrt 644 .
Wuſſowen 343 . 630 .
Wyſand 380 .
ZAchan 318 .
Zanow 459 .
Zantock 219 .
Zarneckow 225 . 226 .
Zech 165 .
Zezina 146 .
Zuba 94 .
Zubeslaff I. 246 . 252 .
II. 210 .
ENDE.
