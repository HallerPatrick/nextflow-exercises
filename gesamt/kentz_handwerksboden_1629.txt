Guͤldener Handwercksboden.
Das iſt:
Eine Allgemeine Wolgegruͤndte/ Nuͤtzliche vnd Anmutige Betrachtung/ aller vnd jeden/ zu Nutz/ Nothdurfft/ vnd Wolfarth/ auch Zierd/ Wolſtand vnd Ergetzligkeit des Meuſchlichen Lebens/ Wandels/ vnd Auff enthalt/ Erfundenen/ verbeſſerten/ vnd bißhero getriebnen/ Handwercks Kuͤnſten.
Aus heiligen Wort Gottes/ vnd vielen andern Schrifften/ Monumenten, Hiſtorien vnd diſcurſen.
GOtt dem Allmaͤchtigen/ Allerweiſeſten/ Gnaͤdigſten/ als gebern aller guten Handwerckskuͤnſten/ zu danckbaren Lob vnd Preis.
Allen Kuͤnſtlern vnd Handwerckern/ Manns vnd Weibsperſonen/ zu billichem Ruhm vnd Ehrngedaͤchtnis.
Sonderlich auch etlichen/ bey gegenwertigen verderblichen laͤufften ſteckenden vnd nothleidenden Kuͤnſtlern vnd Handwerckern/ zu wolgemeinten Troſt.
Vnd ins gemein jederman zur nuͤtzlichē vnd ergetzlichẽ Erinnerung.
Sampt einem Regiſter der Capiteln/ nach der Vorrede.
Beſchrieben/ durch: M.
Paul Kentz . Leipzig / in Verlegung des Autoris,Anno C. 1629 .
Pſal. XC.
Der HERR vnſer GOtt ſey vns freundtlich/ vnnd foͤrdere das Werck vnſer Haͤnde bey vns/ Ja das Werck vnſer Haͤnde wolt er foͤrdern.
Denen Durchlauchtigen/ Hochgebornen/ Fuͤrſten vnd Herren/ Herrn Johann Georgen/ Herrn Auguſten/ Erwehlten vnd Poſtulirten Ertzbiſchoff zu Magdeburg/ Primati in Germanien.
Herrn Chriſtian/ Herrn Moritzen/ Allen Gebruͤdern/ Hertzogen zu Sachſen/ Guͤlich/ Cleve/ vnd Berg/ Landgrafen in Thuͤrigen/ Marggrafen zu Meiſſen/ Grafen zu der Marck vnd Ravensberg/ Herrn zu Ravenſtein/ ꝛc.
DVrchleuchtige/ Hochgeborne/ Gnaͤdige Fuͤrſtē vnd Herren/ wañ die H Goͤttliche Schrifft/ im Buch der Weißheit/ bezeuget/ daß Gott der HErr aller Schoͤne Schoͤpfer/ Meiſter/ vñ Bereiter/ vnd ſolches an ſeinen Wercken zu erkennen ſey/ wil ſie hiermit allerley menſchliches Standes Perſonen in dieſe gegenwertige ſichtbare Welt/ alſo vnd zu dieſem intent einfuriret haben/ daß man bey taͤglicher Genieſſung vnd Gebrauch der ſamptlichen Geſchoͤpffe Gottes ſelbige aus rechten Menſchlichen Verſtand je lenger je nach dencklicher betrachten lernen ſoll.
Welches wann es geſchicht/ wird man nach befindung/ auch zugleich bezeugen muͤſſen/ daß ſolche Mundi Fabrica, das iſt/ zubereitung Himmels/ Erden/ vnd aller darin beſchloſſenen Dinge/ eigentlich eine rechte Kunſt Kammer Gottes des HErrn ſey/ darinnen beydes/ als/ Myſteria, viel Geheimnisreiche Dinge/ Gottes Weißheit vnd Allmacht zu erkennen/ vnd auch Miniſteria, viel zur Wolfart nuͤtzliche vnd dienliche dinge ſeind/ Gottes vaͤterliche Lieb vnd Guͤtigkeit zu preiſen.
Ob aber nun wol Gottes des HErrn Weißheit weder gruͤndlich erforſchet/ noch auch deſſen Guͤtigkeit gnugſam geruͤhmet werden mag: Jedoch ſo wil dieſes des Menſchen fuͤrnehmſte Gebuͤhr eine ſeyn/ daß er nicht nachlaſſen ſol/ ſolchem nachzudencken/ vnnd in ſolcher Kunſt Kammer GOTtes (welche freylich maximæ conſiderationis iſt) mit rechtem Verſtandt ſich vmbzuſehen.
Cap. 13.
Da jhme denn fuͤrkommen vnd ſich præſentiren werden/ erſtlich/ Naturæ ludentis jucunda ſpectacula, das iſt/ viel liebliche Schawſpiel oder Spielarbeit der Natur/ als welche ohne Menſchen Haͤnde alſo zubereitet: vnd/
Fuͤrs ander/ Artis laborioſæ præclara opera, das iſt/ viel treffliche Werck der arbeitſamen Kunſt/ als welche durch Menſchen Haͤnde außgekuͤnſtelt ſeind.
Gleich wie aber nun Gott der HErr/ mit dem Wercke der Schoͤpffung fuͤrgehet/ vnd alle ſeine Creaturen fuͤrnehmlich des Menſchen Wolfarth zu guten kommen leſt: Alſo ſollen billich der Menſchen Haͤndewercke vnnd Kuͤnſtlereyen/ auch zu Menſchlichen lebens wolfertigem Gebrauch vnnd Nutzung dienlich vnd behuͤlfflich ſeyn.
Welches weil es Gottes H. Wort/ auch der Menſchliche Wandel des zeitlichen lebens ſelbſten erfodert/ als kan es nicht fuͤr vnnoͤtig geachtet werden/ ſelbiges in etwas gruͤndlichere Betrachtung zu ziehen/ darzu deñ dieſes Wercklein auch gemeinet iſt.
Weiln denn/ Durchleuchtige/ Hochgeborne Fuͤrſten/ Gnaͤdige Herren E.E.E.E. F.F.F.F. G. G. G. G. Hochloͤblichſte Vorfahren/ Chur- vnnd Fuͤrſten zu Sachſen/ eine ſo gantz Herrliche/ Fuͤrtreffliche Kunſt Kammer zu Dreßden angerichtet/ in welchem Theatro viel kuͤnſtliche Arbeit (wie auch die H. Schrifft von dergleichen redet) mit verwunderung zu ſchawen/ fuͤrhanden ſeind/ vnd gezeiget werden/ auch ſolcher Ort weit vnnd breit deßwegen beruͤmbt/ vnnd ein ſonderbares Merckzeichen iſt/ daß nicht allein deroſelben E. E. E. E. F. F. F. F. G. G. G. G. hoͤchſt geehrter Vorfahren Gemuͤther/ zu Kunſt vnd kuͤnſtlichen Wercken recht Fuͤrſtliche belieben vnd zuneigung getragen/ ſondern daß auch E. E. E. E. F. F. F. F. G. G. G. G. in gleichen loͤblichen Fußſtapffen fort zu ſchreiten (nemlich/ Kunſt vnd kuͤnſtliche Wercke zu lieben vnd befoͤrdern) gedencken/ darzu ſie denn auch von den Gnaden Gottes/ mit einen Guͤldinen Fußboden oder Schemel (wie von Koͤnigs Salomonis Sitzthron gemeldet wird) das iſt/ mit ſolchem vermoͤgen geſegnet ſeind/ etwas auff loͤbliche vnd nuͤtzliche Kuͤnſte zu wendẽ.
Als habe ſolche beydes der kuͤnſtlichen vnd auch gemeinen Handwercke/ allgemeine Betrachtung/ vnter der Vberſchrifft des Guͤldenen Handwercksbodens (nach dem alten wahren Ehrn Wort alſo genant) E. E. E. E. F. F. F. F. G. G. G. G. ich dediciren vñ vnterthanigſt præſentiren wollen/ demuͤtig bittend/ E. E. E. E. F. F. F. F. G. G. G. G. geruhen jhnen ſolches Gnaͤdig belieben zu laſſen/ auch hertzlichſt wuͤndſchend/ Gott der Allmaͤchtige wolle/ ſampt derſelben Churf. hoͤchſtgeehrten vaͤterlichen Liebden/ E. E. E. E. F. F. F. F. G. G. G. G. in dieſer vnd kuͤnfftiger Zeit/ mit ſeinem H. Geiſt regieren/ mit ſeinen H Engeln beleiten/ vnd mit ſeiner Vaterlichen Hand ſchuͤtzen vnd Segnen/ mit allen Geiſt vnd Leiblichen zunehmem vnd gedeylichen wolergehen.
Leipzig/ den 1. Febr. nach Chriſti vnſers Erloͤſers Geburt/ Im 1629.
Jahr.
Exod. 35. 2. Chron. 2, Sapient. 7. & alibi.
2. Cron.
9.
Das Handwerck hat ein Guͤlden Boden.
E. E. E. E. F. F. F. F. G. G. G. G. Vnterthaͤnigſter M. Paul Kentz.
Autor.
Regiſter der Capitel.
fol.
I.
Von Arbeit vnd muͤſſiggang ins gemein.
1
II.
Daß die Jugend neben andern ehrlichen vnnd nothwendigen Handtierungẽ auch zu Handwercken ſol gehalten werden 17
III.
Daß Kuͤnſte vnd Handwercke Gottes Gaben ſeyn/ der auch allerhand Matertalien darzu erſchaffen/ vnd was darbey zu bedencken 35
IV.
Von den Eltiſten/ fuͤrnembſten/ noͤtigſten vnd beſten/ auch von newen kuͤnſtlichen vnd gemeinen Handwercken vnd Erfindungen/ auch von manchfeltigen vortherlhafften vorbeſſerungen derſelben 42
Item/ von Ordnung vnd abtheilung der Handwercker 80
Item/ woher die meiſte Handthirung vnd Handwercke getrieben werden 83
Item/ von vernewrung vnd verbeſſerung der Handwercks kuͤnſten.
V. Etlicher alter vnd newer fuͤrtrefflichen vnd kuͤnſtlichen Werckſtuͤcken Gebaͤwden/ Handarbeiten/ Beſchreibung/ Ruhm vnd Gedaͤchtnis 98
Item/ von etlichen newen kuͤnſtlichen Erfindungen vnd Wercken 105
VI.
Von mancherley Voͤlckern/ Laͤndern vnnd Staͤdten/ welche von wegen allerhand Kuͤnſtlerey vnd Handgewercken ſonderlich beruͤmbt/ wie auch eins vor den andern etwas beſonders koͤnne vnd treibe/ auch eins vom andern dergleichen ablerne vnd nach mache/ auch von einem Ort an das ander kom̃e 129
VII.
Von mancherley kuͤnſtlereyen vnd Handwercken nothwendigkeit/ bey allerley Staͤnden der Menſchen/ auch auff Reiſe Schiff- vnd Seefahrten/ in Kriegszuͤgen/ zu Hauß vnd in der Frembde/ auch ſonſten in allerley faͤllen nach gelegenheit der Orten vnd laͤufften 167
Item/ von rechten werth vnd gebrauch der Metallen/ nemlich/ des Golds vnd Silbers/ 177
Item/ ein ſchaͤdliches vnnoͤtig Handwerck/ in Teutſchland ſonderlich gebraͤuchlich/ nemlich/ verfelſchung des Weins 183
VIII.
Von etlichen Potentaten vnd hohes Standes Perſonen/ auch Edelen/ Regenten/ Hochweiſen/ Gelarten/ vnd andern fuͤrnehmen leuten/ welche der Kuͤnſtler vnnd Handwercker Liebhaber/ auch zum theil Nacharbeiter geweſen/ wie auch etliche aus Handwercken hoch ankommen/ vnd dergleichen 185
IX.
Wie Herrſchafften vnd Regimentsperſonen ſollen Befoͤrderer/ Vnterhalter vnd Handhaber ſeyn aller nuͤtzlichen/ nothwendigen/ ehrlichen/ kuͤnſtlichen vnd gemeinen Handwercken/ wie auch reiche vnd vermoͤgliche Leute/ bey nothleidenden vnd verarmeten Handwerckern das beſte thun ſollen 198
X.
Von des Frawenzimmers vnd der Weibsperſonen Kuͤnſtlereyen/ arbeit vnd Handgewercken 214
XI.
Von der Handwercker Stecken vnnd Nothleiden/ woher es komme/ vnd weſſen ſie ſich hierinnen erinnern/ verhalten vnb troͤſten ſollen 230
XII.
Daß der Handwercker Stand ein ehrlicher Nehrſtand ſey/ wie ſelbige ſich darbey Chriſtlich verhalten ſollen/ vnd jhnen in ſolchem Stand wol ſeyn koͤnne/ wo ſie es erkennen 239
Item/ Beſchlus/ von der Kunſt vnd Schul der Meiſtergeſaͤuge vnd Singer.
An den goͤnſtigen Leſer.
Dieweil etliche Woͤrter vnd allegata in drucken verſehen/ vnd vngelegenheit halben nicht alles corrigiret worden/ als wolle der verſtaͤndige Leſer fuͤrkommende errata vnd fehler ſelbſten goͤnſtiglich endern vnd beſſern.
Cap. I.
Von Arbeit vnd Muͤſſiggang ins gemein.
DAvid der Koͤnigliche Prophet/ im 123. Pſalm/ thut die Vermahnung/ daß/ wie die Augen der Knechte vnnd Maͤgde auff die Haͤnde jhrer Herꝛen vnd Frauen ſehen: Alſo ſollen auch vnſer Augen auff GOtt den HERRN/ vnd auff die Wercke ſeiner Haͤnde achtung haben.
Wenn wir nun das thun/ ſo befinden wir/ daß GOtt der HERR nicht muͤſſig ſey/ ſondern wie in Erſchaffung/ alſo auch in Erhaltung ſeines Geſchoͤpffs/ Himmels/ Erden vnd aller anderer Creaturen/ bißher wircke/ wie auch ſein lieber Sohn/ vnſer HERR vnd Heyland bezeuget/ im Evangelio, Auß welchem wir denn zu mercken/ daß die Menſchen/ als zu GOttes Bilde erſchaffen/ von jhme ſollen arbeiten/ die Haͤnde gebrauchen/ vnnd mit denſelben etwas redlichs ſchaffen vnnd wercken/ den Muͤſſiggang aber fliehen vnd vnd meyden lernen/ darzu wir denn auch ſonſten auß Heiliger Schrifft offtmals vermahnet werden.
Pſal 123. & Sap. 13.
Johan. 5.
Ob aber ſchon die Arbeit mancherley/ jedoch ſo iſt die Handarbeit die gebraͤuchlichſte vnd gemeineſte.
Daher geſagt wird:
Homini manus laborandi causâ conceſſa, ut ala volucri volandi causâ.
Das iſt: Dem Menſchen ſeynd die Haͤnde zur Arbeit/ wie die Fluͤgel dem Vogel zum fliegen angeſchaffen.
Vnd Lactantius ſagt:
Homini manus ad faciendum operandumq́; ſunt natæ:
Vnd ferꝛner: Hominis manus rationis ac ſapientiæ miniſtræ ſunt, ſicut ſpeciei decoræ, ita utilitatis quoq́; maximæ, omnem tenendi faciendiq́; rationem tenentes.
Das iſt: Deß Menſchen Haͤnde ſeynd Dienerin der Vernunfft vnd Weißheit/ haben eine ſchoͤne bequeme Geſtallt/ vnd groſſen Nutzen/ als mit welchen man alles halten/ machen vnd arbeiten kan.
Vnd Barthol.
Anglicus, ſagt: Manus dicitur, quòd ſit totius corporis munus, das iſt:
Der Hand Ampt iſt/ den gantzen Leib Handhaben/ vnd demſelben fuͤrſtehen.
Vnd Cœlius Rhodig.
Manuum beneficio atq́; artificio naturæ ſupellectilem undique nobis vendicamus:
& quicquid ferè mundi vaſtitas complectitur, manuum ſolertiâ noſtri fit juris.
Das iſt:
Der gantzen Natur zugehoͤr/ ja was in der weiten Welt iſt/ kan man durch der Haͤnde Arbeit/ Dienſt vnd Huͤlff uͤberkommen.
Derowegen ſie auch nicht laͤſſig/ ſondern fleiſſig ſeyn/ vnnd etwas zu arbeiten haben ſollen.
Vnd weil alſo die Natur will arbeitende Haͤnde haben/ der Menſch auch ſolche membra & inſtrumenta, das iſt/ tuͤchtige Gliedmaſſen hat zu arbeiten/ vnnd inſonderheit erſchaffen nicht zur Faulkeit vnd Muͤſſiggang/ ſondern etwas zu thun/ arbeiten vnd Handthieren/ ſo ſtehet einem freyen guten Gemuͤth nichts beſſers an/ denn daſſelbige noch beſſer zieren/ alſo/ die Sinne vnnd Vernunfft zwar/ mit guten Kuͤnſten vnnd Wiſſenſchafften/ den Leib aber vnd die Haͤnde mit Kuͤnſtlicher nutzlicher Arbeit zu uͤben.
Fuͤrnemlich aber will Gott der HErꝛ dem Menſchen/ auß groſſen vnnd wichtigen Vrſachen ſolche Hand/ vnd Leibs-Arbeit aufferlegt haben/ als nemblich:
De opific.
Dei, cap. 5. & 10.
Lib. de propriet. rerum, ex Iſidoro.
Ant. Lec. l. 2. c. 23.
Prov. 10.
Erſtlich/ vmb der Suͤnde willen/ deren wir vns in vnſer Angſt/ der Leibs Arbeit vnd Naſenſchweiß zu erinnern/ vnd vrſachen/ ſelbige zu beweinen/ haben ſollen/ vnd das wegen Verbrechung vnd Vngehorſams gegen das ernſtliche Verbot Gottes/ weil die erſte Menſchen/ Adam vnd Eva/ jhre Haͤnde zur Verbottenen Frucht außgeſtreckt/ wir derſelben Nachkommen von dannenhero/ vnnd biß ans Ende der Welt/ vnſere Haͤnde mit arbeitſamen Kummer beladen/ das Leben mit vnd in der Arbeit hinbringen vnd erhalten ſollen.
Vnd weil der Leib vnd deſſelben Glieder/ in vielen ſtuͤcken der Suͤnden Knecht ſeynd:
Vnd jhren willen offtermals thun/ mit der Haͤnde werck Gott erzuͤrnen/ vnd viel dings mit Gottloſen Haͤnden gemacht wiꝛd:
So muß der Leib hinwiderumb gleichſam zu einer zeitlichen Buß mit arbeiten ſich mergeln/ vnd abmatten:
Darumb ſo laut et es auch alſo:
Arbeit iſt einem jeglichen aufferlegt. vnd: Ob dirs ſauer wird mit deiner Arbeit/ das laß dich nit verdrieſſen/ deñ Gott hats ſo geſchaffen.
Vnd nach dem alten dicterio:
Per quod quis peccat, per idem punitur. das iſt: Wormit einer uͤbertrit/ darmit muß er auch buͤſen.
1.
Sapient. 15 Cap. Prediger Salom: Cap. 6. v. 7. Syac.
7. v. .
Daheꝛ vermahnet der H. Beꝛnhaꝛdus:
Laborantibus mas nibus etiammens ſuo operi ſit intenta, neq́ vacet ocio, ſed cauſam laboris cogitet in labore, ut ipſa ei pœna, quam patitur, culpam, pro quapatitur, repræſentet.
Das iſt:
In der Leibs vnnd Hand Arbeit/ ſoll man auch an die vervrſachung der Arbeit/ welche iſt die Suͤnde gedencken/ damit wir bey der Straffe/ auch die Schuld erkennen moͤgen.
II.
Zum andern/ vmb vnſers Leibs vnd Lebens Nutzen vnd Geſundheit willen.
Denn die da arbeiten/ vnd etwas gewiſſes fuͤrnemen/ vnd zu thun haben/ bleiben deſto laͤnger bey jhres Leibs Staͤrcke vnd Geſundheit:
Durch die Arbeit werden die vbrige humores od’ feuchtigkeiten fein verzehꝛet/ vnd ſeynd die Arbeitſame vnd vnmuͤſſige Leute den Fluͤſſen weniger vnterworffen/ denn andere muͤſſige vnd Faulentzer/ gleich wie auch die ſtehende Waſſer faͤuler vnd ſtinckender ſeynd/ denn die flieſende Ja es ſchmeckt vnd bekom̃t auch einem Arbeitſamen das Eſſen/ Trincken/ vnd der Schlaff wol/ denn er jſſet hungerig/ trincket durſtig/ vnd ſchlaͤfft muͤde; wie der Prediger Salome ſagt:
Wer arbeitet/ dem iſt der Schlaff ſuͤſſe.
Cap. 5.
Dionyſius der Tyrann in Sicilia, beſtellet einsmals einen Laconiſchen Koch (welche Leute hart zu arbeiten vnd ſchlecht zu leben gewohnet waren) vnd begehrte bald/ er ſolte jhm ein gut Gericht Eſſen auff Laconiſch machen; Der Koch thete es.
Als aber Dionyſius ſolches Eſſen koſtet/ vnd jhme nicht wol ſchmeckete/ verwundert Er ſich vnd fragte/ was doch die Lacedemonter vor Luſt an ſolchem Eſſen hetten?
Darauff jhme der Koch antwortet vnd ſagt: Olieber Koͤnig/ es mangelt dieſem Eſſen nichts/ denn die rechte Lacontſche Wuͤrtze/ das iſt/ daß du deinen Leib nicht zuvor/ wie die Laconer/ wol geuͤbet/ oder außgearbeitet; Denn jhnen das Eſſen nur auff Hand vnd Leibearbeit wol ſchmecket vnd bekom̃et.
III.
Zum dritten/ vmb der Nahrung willen.
Deñ ob wol Gott d’ Herꝛ vns auch ohne vnſere Arbeit vnd Muͤhe/ allezeit koͤnte ernehren/ vnd beſcheren/ was zur Leibes vnd Lebens vnterhaltung nothduͤrfftig iſt/ wie es jhme keine Kunſt iſt/ vnd offt bewieſen worden/ auch die H. Schrifft es bezeuget/ in der erſten Schoͤpffung/ mit dem Manna oder Him̃elbrod/ Wachteln/ vnd andern Exempeln.
So will ers doch nicht thun/ ſondern verkaufftvns (wie auch die klugen Heyden hievon gered haben) ſeine Gaben vnd Segen vmb vnſer Arbeit/ daß man alſo/ wie durch andere/ alſo auch durch die Hand Arbeit die Nahrung haben moͤge/ Krafft ſeines Segens/ der dabey ſeyn will.
Muͤſſen vnd ſollen alſo (wie Florian. de Campo ſchreibt) Muͤhe vnd Arbeit ins gemein die mittel ſeyn/ deß Menſchltchen Lebens wolfarth: (Labor & exercitatio omniũ humanorum bonorum ſunt jnſtrumẽta) Daher auch die Schrifft ſagt:
Laͤſſige Hand macht arm/ aber fleiſſige Hand macht reich.
Item: Wo man arbeitet/ da iſt genug.
Vnd: Du wirſt dich nehren deiner Hand Arbeit.
Vnd ſoll ſeine Nahrung ein jeder mit eigner Hand ſuchen/ erarbeiten/ vnd gewinnen/ daß er im Schweiß ſeines (nicht eines andern) Angeſichts ſein Brodt eſſen moͤge/ das iſt:
Welches du mit deiner Arbeit erworden haſt; Alſo ſagt auch Eſaias:
Wir woͤllen vnſer Brodt Eſſen.
Geneſ. 1. & c. Sed. 16.
Dij labe ribus vedunt ſua bona.
Pſal. 127. &, 128. Citante Theatro vrbium.
Proverb.
10 & 14.
Pſal. 128. Geneſ 3. Eccleſi. 9. Glo. Luth. tom 12. ger. Wit. fol. 146. Eſa. 4.
IV.
Zum vierdten/ Will Gott durch vnſer muͤhe vnd Arbeit/ ſo wir auff dem Halſe in vnſerm Beruff haben/ der uͤbrigen Suͤnde/ ſo noch in vns iſt/ geſteuret vnd gewehret/ vnd vnſer Fleiſch vnd Blut/ oder/ den Alten jrꝛdiſchen Adam/ noch taͤglich/ dieweil wir auff Erden leben/ getoͤdtet haben/ vnd vns zum neuen vnd ewigen Leben/ nach dem neuen vnd Him̃liſchen Adam/ gleich zu bereiten laſſen/ vnd ein ſehnliches verlangen/ von dieſer Welt abzuſcheiden/ in vns erwecken/ ꝛc. Deñ wie der Muͤſſigang viel boͤſes lehꝛt: Alſo lehꝛt die Leibs vnd ander Arbeit eines ehrlichen Beruffs viel guts.
Syrac. 33.
Pſal. 128.
Daher ſagt Augnſtinus:
Propter hoc de Paradyſo primus parens Adam eiectus habitavit contra Eden, id eſt, contræ ſedem deliciarum, ut per hoc ſignaretur, quod in laboribus qui ſunt deliciis contrarii, erudienda eſſet caro peccati.
Das iſt: Darumb iſt der erſte Menſch auß dem Paradeiß getrieben/ vnd hat gegen Eden/ das iſt/ gegen den wolluͤſten uͤber/ vnd von denſelben abgeſondert wohnen muͤſſen/ anzuzeigen/ daß das Suͤndliche Fleiſch durch Leibsarbeit muͤſſe zum guten abgerichtet werden.
Wer nun alſo arbeitet/ der thut recht vnd wol/ vnd kan vnd ſoll es gut haben/ folget hierinnen Gottes willen vnd befehl/ behelt Gott zum Freund/ vnd die H. Engel zu Waͤchtern:
Vnd vergehen hiermit/ viel boͤſe Gedancken/ Vornemen vnd Luͤſte/ welche ſich ſonſten bey Muͤſſiggaͤngern/ finden zu Suͤnden/ Schanden vnnd vielen Vnrechten.
Wie Ambroſius ſagt:
Qui laboribus inſiſtunt, declinantà malis cogitationibus, das iſt: Wo man ſich begibt auff Arbeit/ da weichen boͤß gedancken weit.
Vnd Bernhardus ſchreibt:
Superni cives ſæpè laborantes dignantur ſuo alloquio, das iſt:
Die H. Engel ſeynd offt den Aꝛbeitendẽ erſchienen/ mit freundlichẽ zuſpꝛechen.
Vnd es beweiſet ſich taͤglich allzuwaar/ was geſagt wird: Ocia dant vitia. Et: Homines nihilagendo, malè agere diſcunt.
Et:
Res age, tut us eris.
Das iſt:
Muͤſſiggang/ hat ein boͤſen klang/ Iſt aller Laſter ein anfang.
Wer nichts zu arbeiten fuͤr ſich hat/ Der ſetzt ſich an ein ſuͤndlich Stadt.
Drumb greiff zur Arbeit mit der Handt/ So haſt du deſto weniger Schand.
Tom 6. Wit. ger. f. 48.
Daher H. Lutherus ſagt: Mann ſoll zwar arbeiten/ vmb zeitlich Gut vnd Nahrung/ aber die Arbeit ſoll mehr geſchehen/ Gott darinnen zu dienen/ vnd Muͤſſiggang zu meyden/ vnd ſeinem Gebot genug zuthun/ als er zu Adam ſagt:
Im Schweiß deines Angeſichts/ ſolt du dein Brodt eſſen:
Vnd Syrach:
Gott hats ſo geſchaffen.
Was ander vnd mehꝛ Vrſachen betrifft/ koͤnnen ſelbige leichtlich vnter dieſe erzelte gezogen werden.
Geneſ. 3.
Cap. 7.
Iſt alſo gewiß/ daß Gott dem Menſchen auch darumb den Verſtand gegeben/ ſich auff mancherley nothwendige Kuͤnſte/ Arbeit/ Hanthierung vnd Gewerck zubegeben/ damit die Menſchen nicht durch Muͤſſiggang/ faule/ vnuͤtze/ vnartige/ ja Gottloſe Leute wuͤrden.
Vnd darauß ſihet man/ wie nuͤtzlich vnd noͤttig vns die Leibs vnd andere Arbeit iſt/ ſo vns Gott aufferlegt hat.
Aber mehrertheil haſſet vnd ſleucht die Arbeit/ vnd iſt zum Muͤſſiggang/ Fuͤrwitz vnd Geilheit genaigt vnd abgericht/ wie auch dort der Heyde ſagt: Omnes proclives ſumus ad otium.
Darumb findet man auch ſo viel Leute/ die nur murren vñ kurren/ fluchen vnd ſchelten auff die Arbeit/ vnd es fuͤr Marter halten/ wenn ſie arbeiten ſollen/ zumal/ wenn es jhnen ein wenig ſauer wird (wie Syrach ſagt) vnd jhres gefallens nicht alsbald von ſtatten gehet.
Aber eben darumb ſoll man auff den Stiffter der Arbeit ſehen/ welcher iſt/ GOtt der HErꝛ:
Denn der Teuffel hat die Aꝛbeit nicht eꝛdacht/ wie offtmals Gottloſe vnbedachtſame Leute auß Faulkeit ſagen/ ſondern er iſt deß Muͤſſiggangs vnd Faullentzens Stiffter/ dadurch die Leute offt muͤſſen in allerley vngemach/ Suͤnde/ Schande vñ Schadẽ/ an Leib vnd Seel kommen vnd gebracht werden:
Wie er ſich denn auch eben darumb gar gern zu muͤſſigen Leuten geſellet/ vnd bey jhnen zuthun hat.
Daher jener Gottſelige recht gerathen: Laborandum & agendum aliquid eſſe, ut Diabolus nos occupatos inveniat.
Das iſt:
Man ſoll etwas zu arbeiten fuͤrhaben/ dawit vns der Teuffel nicht muͤſſig finde.
Terentius.
Cap. 7.
Math. in Sarepta.
Ambroſ.
Ocium pulvinar Satanæ.
Alſo iſt vnd bleibt Gott der HErꝛ ſelbſten ein Stiffter vnd Anſchicker der Arbeit/ der hat dem Menſchlichen Geſchlecht/ nach dem Fall/ zur ſtraffe der Suͤnden/ den Leib bey Geſundheit zu erhalten/ Nahrung zugewinnen/ ſeinem Gebot vnd Befehl zu gehorſamen vnd vmb anderer oberzelten Vrſachen willen/ die Arbeit aufferlegt/ vnd ſoll heiſſen:
Man ſoll arbeiten/ vnd: So jemand nicht will arbeiten/ der ſoll auch nicht eſſen:
Ja mit eignen Haͤnden ſoll man arbeiten vnd etwas ſchaffen/ nicht allein zur Nahrung fuͤr ſich/ vnd die ſeintgen/ ſondern auch dem Duͤrfftigen etwas von dem uͤbrigen zu geben vnd mitzutheilen.
Vnd haben bißhero vnd zu vnſern Zeiten/ an etlichen orten die Widertaͤuffer deſto ehe Platz vñ Vnterſchleiff bekommen/ weil ſie arbeitſam vnd ſich nicht begeren feyrend oder muͤſſig/ ſondern mit der Handarbeit zu ernehren.
Act 20. 2. Theſa 3. 8. Theſa, 4.
Sleidanus & eius comtinualtor.
Bodinus de republ.
l. 3. c. 8.
Daher rathen die Policey Verſtaͤndige:
Ocioſorum hominum numerum, qui nec bello, nec pace ullis artibus aut diſciplinis implicantur, è civitatibus exterminare, aut publicis operibus urgere, neceſſe eſt; cum nullo in ordine collocari poſſint, eoq́ magis, ſi nihil habeant, unde ocioſam vitam tueripoſſint.
Das iſt:
Maͤſſige vnnuͤtze Leute/ die weder zu Kriegs noch Friedes Zeiten/ etwas tuͤglichs koͤñen/ noch etwa zu gebrauchen ſeynd/ ſoll man außmuſtern vnd abſchaffen/ wo ſie ſonderlich nichts ehrliches zuverzehren haben/ oder die Nahrung erarbeiten koͤnnen.
Vor zeiten war in India der gebrauch bey den Gymnoſophiſten, daß der jenige muſte zu Nachts vngeſſen nidergehen/ welcher denſelben Tagden gemeinen Nutzen nicht mit etwas gebeſſert hatte/ durch Gewerb oder Handtweꝛck.
Vnd noch heutiges Tags in den Oſtindianiſchen Koͤnigreich China, wird neben anderer guter Policey/ ſondeꝛlich auch daꝛauff geſehẽ/ daß niemand muͤſſig gehe:
Vñ welche alſo betretten/ werden außgemuſtert auß der Stat vnd gantzem Land; Sondern es muͤſſen alle vnd jederman von gemeinem Volck entweder einem andern dienen/ oder etwas Handthieren vnd arbeiten/ ſich darmit zu nehren/ wird auch der Wucher niemand verſtattet/ als denen/ welche am Leib Gepreſthafft/ Vngeſund/ Blind/ Lahm/ vnd ſehr alt/ oder dergleichen etlichen/ welche ſich ſonſten nicht koͤnnen erhalten oder hinbringen.
Ja es muͤſſen bey den Chineſern vnnd vielen Oſtindianern keine Bettler ſeyn/ ſondern alle Arme/ Geſunde vnd Starcke/ auch Blinde/ muͤſſen arbeiten/ was ſie thun koͤnnen/ Farb reiben/ Blaßbaͤlck ziehen oder tretten/ Oel vnd Wein auß preſſen/ auß Palmenbaͤumen vnnd andern Gewaͤchs/ Laſt uͤber Feld tragen/ vnnd dergleichen Arbeit thun.
Chronie.
Adam Henric.
Petri.
vnd Niderlaͤndiſche Schiffarten.
Oſtindial niſch ſchiffarten.
Alſo auch bey den Tuͤrcken/ wer ins gemein Paß haben will/ muß dienen/ oder Handthieren mit Gewerb/ oder Handwerck treiben; Vnd gibt man bey jhnen gute acht auff die Faullentzer vñ Muͤſſiggaͤnger/ ſonderlich die nichts Ehrliches zu verzehren haben/ dieſe halten ſie ſehr verdaͤchtig.
Heinr. Müller, hiſtor. Ture.
Von Barſalon (Barcellona) der ſchoͤnſten Staͤtte einer in Spanien/ melden die Scribenten/ daß ſie vor Jahren dieſen Ruhm gehabt/ daß jedermann von gemeinem Volck daſelbſten ſich einer Ehrlichen Nahrung befliſſen/ durch Gewerbe oder Handgewercke/ vnd niemand daſelbſten muͤſſig geweſen.
Vnd wird ſonderlich geruͤhmet/ daß daſelbſten kein boͤſer noch Armer/ ſondern eytel Fromme vnd reiche Leute gefunden worden.
Vnd von einer andern Spaniſchen Statt/ Burges/ ſchreibt man/ daß derſelben gemeine Einwohner nicht Muͤſſiggaͤnger ſeynd/ ſondern alle Manns vnnd Weibsperſonen/ mit Handarbeit ſich ſtattlich nehren/ vnnd dahero deſto Ehrlicher gehalten werden.
Das gemeine Volck in Reuſſen oder Moſkau/ ſagen:
Daß feyren vnnd muͤſſiggehen/ groſſen Herꝛen gezieme/ ſie aber arbeiten/ auch offt an Sontagen.
Die ſchoͤne Statt Herderwigk in Geldern/ hat den Ruhm/ daß ſie muͤſſigen Leuten feind ſey/ vnnd ſelbige nicht dulden koͤnne/ ja ins gemein hat das gantze Niderland den Ruhm/ daß es von Kindheit auff/ arbeitſam Volck habe/ wie ſolches auch die erfahrung bezeuget.
Ja den alten Edlen Roͤmern klingts noch heutigs Tags wol nach; quod attritæ opere ruſtice manus ſalutem publicam ſtabilierunt.
Das iſt/ daß jhre grobe baͤueriſche arbeitſame Haͤnde die gemeine Wolfahrt erhalten.
Item: Manus calloſa nulli probro, ſed laudi.
Das iſt: Arbeitſame Hand iſt keinem Schand.
Daher iſts auch dem Roͤmiſchen Naſicæ uͤbel auffgenommen/ vnd ſeines Ehrenſtandts deßhalben entſetzet worden/ weil er einen andern Roͤmiſchen Herꝛn/ welcher arbeitſame Haͤnde gehabt/ ſpoͤttlich gefraget: Ob er auff den Haͤnden/ wie auff den Fuͤſſen gienge?
Die beruͤhmte Statt Antwerp oder Antorff in Braband/ fuͤhrt neben andern auch zwo Haͤnde in jhrem Wappen/ welches etliche auff vnterſchiedliche Vrſachen vnd weiſe deuten/ vnter andern auch hier auff/ daß ſelbiges Statt Volck allzeit die Haͤnde wol habe zu brauchen wiſſen/ zu Kauffmañſchafften/ Schiffarten vnd Handwercken.
Vnd Mattheſius meldet/ daß die alten mit den Haͤndleins- Hellern haben die Vnterthanen vnd gemeine Leute/ jhres gethanen Eydes/ gegebener Handpflicht vnd Treu/ gegen die Oberigkeit/ vnnd denn auch fleiſſiger Handarbeit erinnern woͤllen.
Theata urb.
L. Marin Sicul. Abr. Ortel. in Theat. Orb.
Theatr. urb.
Val.
Max & alii.
An manibus ambularet?
Mattheſ. in Sarepta.
Abr. Ortel. Theat. erb. Guiliel.
Cambd. in Britann.
Sonſten iſts nicht ohne/ daß auch bey etlichen Voͤlckern der Muͤſſiggang geliebet/ die Arbeit aber geſcheucht wird.
Als/ in Irꝛland achten ſelbige Innwohner mehrentheils/ die Freyheit vnd Muͤſſiggang fuͤr jhre hoͤchſte Wolfahrt/ auch in groſſer Duͤrfftigkeit/ Kummer vnd Mangel/ welches zu leyden jhnen ſaͤnffter thut/ denn arbeiten.
Man ſchreibt auch von etlichen alten Engellaͤndern/ ſonderlich denen in Cambriâ oder Walliâ (welches die Eiteſten Innwohner ſeynd) daß ſie ſich ſehr jhres Adels geruͤhmet (wie auch etliche andere noch thun) vnnd deßwegen jhnen ſchimpfflich geachtet/ wann ſie Handwercker lerneten; Aber endlich auff Handwercke ſich begeben/ dieſelben gelernet vnd getrieben; Seynd aber ſonderlich dardurch hierzu bewegt worden/ weil ſie durch Faulentzen vnd Muͤſſiggang boͤſe Stuͤck vnd Praeticken lerneten vnd gebrauchten/ vnd derentwegen hin vnnd wider ohne anſehen jhres Adels/ Elendiglich vnd Schaͤndtlich hingerichtet wurden/ haben ſie ſich eines beſſern bedacht/ daß es Ehrlicher vnd erleydlicher ſey/ eine Handthierung oder Handwerck zu treiben/ als in Schande durch Muͤſſiggang gerahten.
Idẽ, ibid.
Deßgleichen ſeynd aber auch noch etliche Indianer vnd andere Voͤlcker nur darauff bedacht/ wie das Leben ohne groſſe Muͤhe vnd Arbeit zuzubringen/ darumb ſie ſich auch mit deſto wenigern behelffen/ vnnd bekuͤmmern ſich wenig vmb die Dinge/ die vns vnd den vnſerigen ſo viel zu ſchaffen machen.
Alſo auch in den Molucciſchen Inſuln/ ſeynd mehrertheils muͤſſige Leute/ treiben keine Handwercke/ ohne was jhre Sclaven vnd Leibeygne Leut arbeiten/ vnd nur ſo viel/ als jhnen zu nothwendiger auffenthalt deß Lebens von Noͤthen iſt/ denn ſie nichts uͤbriges zu haben begeren.
Vnd derer Art moͤchte man auch mehr/ vnter ſo mancherley Voͤlckern finden.
Jedoch iſt gewiß/ daß zu gemeiner Statt vnd Laͤnder Wolfahrt/ arbeitſame Leute gut vnd vortraͤglich/ Muͤſſiggaͤnger aber vnd Faulentzer/ denſelbigen ſchaͤdlich vnd nachtheilig ſeyen.
Daher nennet Lipſius/ eine arbeitſame Volcks vnd Landsart; fragmentum ævi melioris, Das iſt: Ein ſtuͤck guter Zeiten vnnd Sitten.
Vnd etliche der alten Hochverſtaͤndigen Griechen/ Roͤmer/ vnd andere/ haben allzeit ein gut Hertz zu arbeitſamen Voͤlckern gehabt/ vertraͤuligkeit vnd Verbuͤndnuſſen mit jhnen einzugehen/ aber mit Muͤſſigen vnd Wolluͤſtigen nicht gern zu thun gehabt.
Daher liſet man von Chilone der Lacedemonier Geſandten/ der gen Corinth war geſandt/ mit jhnen eine Verbuͤndnuß anzuſtellen; Da er nun bey jhnen ankame/ fand er jhre Printzen vnd Regenten uͤber dem Bredſpielen:
Da iſt er bald/ auch vnverꝛichter ſachen wider hinweg gezogen/ mit vermelden/ ſe nolle gloriam Spartanorum hac maculare infamiâ, ut dicerentur cum ocioſis & aleateribus contraxiſſe ſocietatem.
Das iſt:
Er wolte ſeinen Lacedemoniern dieſen Schandflecken nicht anhengen/ daß man ſagen ſolt: Sie hetten mit Spielern vnd Muͤſſiggaͤngern eine Bundgeſellſchafft gemacht; Vnd wer beym Muͤſſiggang auch wol zu mercken/ daß man ſelbiges vnnd anders hierauß entſpringendes uͤbel zuverhuͤten/ Hochverſtaͤndiger Leute Rath vnd Exempel je laͤnger vnnd mehr folgen ſolte/ an denen gemeinen Perſonen/ ſo etwann ziemliche Straffen an Leib oder Leben verſchuldet/ wegen veruͤbter Mißhandlung/ vnnd man doch ſelbiger in etwas verſchonen wolte/ daß man ſie ad opus faciendum, Das iſt: Zu einer Leibs vnnd Handarbeit ververtheilete vnd verwieſe/ da ſie neben andern oder abſonderlich taͤglich arbeiten muͤſſen/ welches ja tauſendmal beſſer/ auch jhnen vnd andern nutzlicher wer/ als da man ſie an etlichen Orten entweder der Staͤtte vnd Landsverweiſt/ vnnd alſo noch loͤſer Leut auß jhnen macht/ oder in die Kercker vnnd Priſaunen ſtecket/ da ſie gemeiniglich entweder gar zu Thoren vnd Sinnloß werden/ auch offt bey langem Leben/ weder jhnen noch andern im geringſten nutzlich ſeyn koͤnnen/ oder aber in ſolchen oͤden vnnd einſamen oͤrtern nur jmmer auff etwas boͤſes gedencken/ darzu dann jhnen vnnd dem leydigen Teuffel hiemit muthwillige Vrſach vnd Gelegenheit gegeben wird/ vnnd noch daruͤber mit verlornen Vnkoſten lange zeit muͤſſen erhalten werden/ da mancher ſolcher Menſch neben andern bey einer gemeinen ſtaͤten Arbeit mit der zeit ſich beſſern/ noch bey Ehren vnnd Vernunfft erhalten werden koͤndte/ auch viel boͤſe Gedancken vnnd Vorſaͤtze vermitten bleiben wuͤrden.
Ja man folgete alſo GOttes Exempel ſelbſt vnnd ſeines Gebotts vnnd Worts geheiß nach/ wenn man einen gemeinen Verbrecher mit Leibs vnd Handarbeit ſtraffete.
Indiantſche Schiffarten.
Ibid.
Commentar. in Tacit.
Seynd derwegen heutiges Tags etliche Herꝛſchafften vor andern groſſes Ruhms wuͤrdig/ welche ſonderliche oͤrter/ Haͤuſer vnd Blaͤtze haben/ darinnen bey nottuͤrfftiger vnterhaltung/ ſolche Perſonen zu mancherley Leibs Arbeit angehalten werden/ mit groſſem Nutzen der Staͤtte vnd deß Landes/ auch ſolcher Perſonen ſelbſten Wolfarth.
Vnd iſt ein außbuͤndig verſtaͤndig Mittel/ Muͤſſige/ Vnnuͤtze/ Vngehorſame/ Vngerathene Leute/ ſonderlichen auß jungem Volck/ zu Diſcipliniren, ſie alſo im Zaum vnd Band/ auch noch bey Ehren/ Vernunfft/ vnd einen guten Vorſatz zu erhalten.
S. Raſpin zu Amſtelrodam.
Auch ſtehet im Codice Juris gar vernuͤnfftiglich/ daß in ſtraffung der jungen Leute ſoll geſehen werden/ auff die Medicinam Correctionis, Das iſt:
Damit ſie Vrſach vnd Gelegenheit haben ſich zu beſſern.
Vnd ſoll die poteſtas in puniendis minorum vitiis, nicht in immenſum extendirt werden/ welches geſchicht/ wenn man ſie an ſolche Ort ſtecket/ da ſie gemeiniglich nur auff etwas boͤſes gedencken/ vnd ſelten ſieh beſſern/ wie die Erfahrung bezeuget:
Vnnd eine ſolche Medicina correctionis iſt in waarheit/ die Tugendſame Leibs Arbeit:
mens enimfruſtrà vacans, nihil bonorum parit.
Alſo haben auch der alten etliche gethan/ welche viel ſolcher Leute an die Muͤhlen/ Galeen/ Werckſtaͤtte/ Metall vnd andere Bergwercke/ Steinbruͤche/ vnnd gemeine Gebaͤu vnd Arbeit geſtellet/ allda ſie mit arbeiten buͤſſen muͤſſen.
Ja die H. Schrifft meldet auch/ daß Simſon/ als er der Philiſter gefangener worden/ habe in Ketten gefeſſelt/ an der Muͤhle mahlen muͤſſen; Vnnd wird dergleichen ſtraffe den ſtoltzen Babyloniern gedrohet/ daß ſie zum mahlen vnd dergleichen Arbeit von jhren uͤberwindern ſolten gezwungen werden; Wie auch dergleichen ſer vit ut vnd Arbeit Gott der HERR offt ſeinem Volck ſelbſt drohen laſſen/ auch die Juden es offt erfahren haben muͤſſen.
lib 9. deemend. propinq.
Novell. quo. opor. inon. viv.
Ad opera publica.
Fudic. 16.
Cſa. 47.
Vnd alſo ſolte man auch der Juden Volck/ vnter Chriſtlichen Herꝛſchafften nicht laſſen muͤſſig gehen/ mit ſo vieler Chriſtenleute vnwider bringlichen Schaden/ welche nichts arbeiten/ ſondern nur deß Wuchers geleben/ vnd dadurch die Chriſtenleute außſaugen/ auch dannenhero in jhrem Halßſtarꝛigen Vnglauben geſtaͤrcket werden/ ſondern ſie zur Leibs Arbeit antrethen/ oder anderſt nicht dulden/ wie hierzu viel beedes Geiſt- vnd Weltliche Raͤthe vor der zeit vnd noch bißhero gerathen/ auch auff etlichen allgemeinẽ Reichs vnd andern Verſamlungen dahin geſchloſſen/ aber noth niemals exequirt worden.
Inſonderheit ſelte man auch gleither Gelegenheit mit denen validis mendicantibus, ſtarcken vnd geſunden Bettlern/ in acht nemen/ ſelbige nicht alſo Muͤſſig vnd Faul laſſenherumb ziehen auff andere Leute beſchwerung/ ſondern ſie zu gemeiner Arbeit/ Gebaͤuen/ vnnd dergleichen/ anhalten; Vnd lobet deßwegen der Bodinus die Statt Pariß in Franckreich/ vnd ſagt: Quòd ibi rabuſti ac valentes mendici operibus publicis urgentur.
Das iſt:
Daß man daſelbſten ſtarcke vnd geſunde Bettel Leute an gemeine Arbeit weſſe vnd halte.
Welches wann man es an etlichen andern Orten mehr thaͤte/ wuͤrde der gemeine Zuſtand etwas beſſer/ vnd der beſchwerlichen Beieler vnd anderer gemeiner Muͤſſiggaͤnger weniger werden; Iſt alſo endlichen gewiß/ daß zu gemeiner Staͤtte vnd Laͤnder Wolfahrt/ arbeitſame Leute/ gut vnd vortraͤglich/ Muͤſſiggaͤnger aber vnd Faullentzer/ denſelbigen ſchaͤdlich vnd nachtheilig ſeyn.
Daher auch recht vnd auß der Waarheit ſchreibt Hanß Sachs/ der Teutſche Nuͤrnbergiſche Poet:
Lutheri Rath.
De repub. l. 3. c. 8.
In Titul. die Arbeit.
Vnd wer nicht ſo viel Muͤſſiggangs/ Ein Vrſach viel Theurungs vnd Zwangs/ Weil ſich all Welt will feyrend nehrn/ Muß ſich viel Vnraths bey vns mehrn/ Auff feyrend Haͤndel jedes tracht/ Daß ſchier die Arbeit iſt veracht/ Zu der vns doch verordnet Gott/ Im Schweiß heiſt eſſen vnſer Brodt.
Vnd hat man vor alters/ bey ſelbiger fleiſſigen vnnd arbeitſamen Welt/ die Leibs vnd Handarbeit/ ſo fleiſſig in acht genommen/ daß man auch das Cloſtervolck/ Manns vnnd Weibsperſonen/ nebenuͤbung der Gottſeligkeit/ vnnd Gottes Dienſten/ zur Leibs Arbeit/ vnd mit den Haͤnden etwas zu wercken/ angehalten/ damit ſie ohne groſſe Beſchwerung ander Leute/ jhre Nahrung haben moͤchten.
Vnnd ſchreibt Venerab, Beda, vom Cloſter Banchor, in Engellandt:
Erant ibi aliquot monachorum portiones, qui omnes de labore manuum vivere ſolebant.
Das iſt:
Es ſeyen im ſelbigen geweſen/ eine groſſe anzahl Moͤnche/ welche alle mit jhren eygen Haͤnden ſich ernehret haben.
Alſo wird auch geſchrieben von Serapion dem Gottſeligen Apt/ daß er etliche hundert Moͤnchs Bruͤder meiſten junge Leute/ vnter ſeiner inſpection gehabt/ welche ſich mit Handarbeit ernehret haben.
Zu S. Gallen in Schweitz/ im ſelbigen Cloſter bey vnnd nach erſter Stifftung/ ſeynd viel Junge/ zum theil auch Adeliche Geſellen/ aufferzogen worden/ in einer feinen diſciplin, deren verrichtung iſt geweſen/ GOttes Forcht vnnd Andacht uͤben/ fleiſſig Studieren/ vnnd darneben arbeiten/ mit obligen allerley ſchoͤnen vnnd Kunſtreichen Handwercken; Da dann die zeit wol angelegt vnnd viel dabey gelennet worden.
Hiſt. Eecleſ.
Angl. l. 2. c. 2.
Hiſtor. Tripar.
Theatr. arb.
Alſo lauten auch die Novell Conſtitut. oportet duplex hoc opus monachis eſſe, aut divinis vacare ſcripturis & orationibus, aut, quæ monachos decent, manuum opera, meditari & operari.
Das iſt:
Die Moͤnche vnd Ordens Bruͤder ſollen dieſen zweyen fleiſſig abwarten/ daß ſie erſtlich die H. Schrifft fleiſſig leſen vnd Andaͤchtig beten/ vnd darnach auch mit der Hand etwas arbeiten/ das jhnen geziemen moͤge.
Quomod. oport. meach. viv.
Das ander Capitel.
Daß die Jugend neben andern ehrlichen vnd nothwendigen Handthierungen auch zu Handwercken ſoll gehalten werden.
DEr alte Cato hat ſehr recht vnd wol gerathen:
Si tibi ſunt nati, nec opes, tunc artibus illos Inſtrue, quo poſſint inopem defendere vitam.
Das iſt:
Haſt du viel Kindr vnd wenig Gelt/ Damit man handelt in die Welt/ Laß ſie guts lernen mannigfalt/ Davon ſie habn jhr vnterhalt.
Vor allen dingen aber ſoll man hierinnen GOttes Wort folgen/ welches dieſen Rath vnd Befelch gibt:
Daß die Jugend ſoll Weißheit/ Kunſt vnnd Verſtand kauffen.
Ja die Eltern werdẽ zu ſolcher Pflicht ſonderlich vrrmahnet:
Zeuch dein Kind/ vnd laß es nicht muͤſſig gehen/ daß du nicht uͤber jhme zuſchanden werdeſt.
Vnd in dem vnſer Heyland Chriſtus vns heiſt die Voͤgel vnter dem Himmel anſehen/ vnd von jhnen lernen: Befinden wir/ daß ſelbige/ ſo bald ſie flick werden/ außfliegen vnd die Nahrung ſuchen/ auch etliche der Alten jhre Junge alſo fliegen lernen/ vnnd ferꝛner der Nahrung halber/ ſich jhꝛer nicht mehr annemen/ ſondern ſelbſt ſuchen laſſen.
Auch die verſtaͤndige heydniſche Leute/ haben mancher Orten dißfals feine gewonheiten/ jhre Jugend zur Arbeit zu ziehen/ vnnd gewehnen/ wie folgende Conſtitutiones vnd Hiſtorien beweiſen.
prove.
23.
Sirac. 30.
Math. 6.
alleg Theatr. virt. & Honor.
Bilib. Birckh.
Vitruvius. praf: l. 6. Architect.
Alexis hat die Athenienſer darumb Lobwuͤrdig geſchaͤtzt/ daß/ da alle andere der Griechen Geſetze die Kinder zwingen jhre Eltern/ ſo verlebt vnd duͤrfftig/ zu ernehren/ haben ſolches die Athenienſer nur denen Kindern aufferlegt/ welche zuvor von jhren Eltern zu einer tuͤchtichen vnd nuͤtzlichen Lehr oder Arbeit ſeynd gehalten worden.
Vnnd Solon ordnete auch daſelbſt/ daß ein Sohn nicht ſchuldig wer/ ſeinen Eltern im Alter Nahrung zugeben vnd handreichung zuthun/ wenn er von jhnen in der Jugend nicht zu einem tuͤchtigen Handwerck/ oder anderer Nahrung wer erzogen worden.
Die Alten Roͤmer/ verordneten ex L L. XII. Tabb:
Daß nach zehen Jahren die Soͤhne etwas tuͤchtiges lernen ſolten:
Vnd welcher Sohn auß Muͤſſiggang etwas uͤbels begienge vnd verſchuldete/ ſo muſte der Vatter mit dem Sohne geſtrafft werden/ weil er jhne nichts guts lernen lieſſe.
Alſo wird auch in Jure civili gerahten/ daß die gemeine Jugendt zu erhaltung deß Lebens ernehret/ vnd zu einem Handwerck oder dergleichen uͤbungen gezogen vnd gehalten werden ſoll.
Auch wird ſonſten in den Rechten geachtet/ daß es gleiche Notdurfft vnd zugehoͤrung der Jugend ſeye/ der Vncoſten/ ſo auff vnterhaltung deß Lebens/ vnd denn ein Handwerck zu lernen/ gewendet wird.
Welches denn viel beſſer lautet/ als das jenige/ was Tacitus (de mor germ.) von den Alten Teutſchen ſchreibt:
Latrocinia juventutis exercendæ, ac deſidiæ minuendæ causâ fieri prædicant, Das iſt: Sie erlauben jhren jungen Leuten im rauben vnd flelen ſich zuuͤben/ damit ſie nicht Muͤſſig gehen ſollen.
Denn es ja viel andere vnd ehrlichere mittel ſeyn/ in nutzlicher Leibs vnd Handarbeit/ als in Vntugenden vnd Laſtern ſich uͤben/ vnd gebrauchen.
1. p. l. fidal. de inant. expoſ.
lex, Im. ſov.
Vor Alters/ hat man geſehen/ an den Spanniſchen Graͤntzen/ gegen Africa, Gades genandt/ etliche auffgerichte Altaͤr/ vnter welchen auch einer geweſen mit dieſer Schrifft: Paupertati & Arti, Das iſt:
Der Armuth vnd Kunſt/ anzudeuten/ Daß man an die zufaͤllige Armuth gedencken/ vnd von Jugend auff ſich befleiſſigen ſoll/ durch Kunſt vnd Arbeit der Armuth ſich zuerwehren/ Vnd daß tuͤchtige Kuͤnſte vnd Arbeit/ ein wahres Mittel/ Troſt vnd Huͤlff wider die Armuth zugebrauchen weren.
Die Hiſtorien betreffend/ ſo ſeynd inſonderheit die Lacedemonier ſo arbeitſam geweſen/ Daß ſie jhre Kinder beedes Knaͤblein vnd Maͤgdlein/ in gleicher Zucht/ zu Kuͤnſten/ Arbeiten/ vnd Handgewercken gezogen haben.
Im Koͤnigreich Quinea in Africaͤ, geben die Eltern dem Sohn kein heyrath Gut mit/ ſondern muß bloß von ſeinen Eltern in ſein eygen Haußhaltung eintretten/ Darumb muͤſſen ſie/ ehe denn ſie ſich verheyraten/ entweder vom Fiſchſang/ weil ſie meiſtentheils am Meer wohnen/ oder ſonſten von einer Arbeit oder Handthierung jhre Nahrung ſuchen.
Aber den Toͤchtern geben ſie etwas zur Eheſteuer mit.
Muͤſſen alſo die Soͤhne in der Jugend etwas verdienen/ oder lernen/ damit ſie mit den jhrigen ſich nehren koͤnnen.
Auch gibt man den Toͤchtern nicht mehr mit/ als davon ſie das Braut Geluͤbt vnd Hochzeit halten koͤñen/ denn ſie kurtzumb daꝛauff gezogen vnd gehalten weꝛdẽ/ daß ſie ſich nit auff andeꝛ Gut/ ſond’n auff jhꝛe eigne Handthierung zuverlaſſen haben/ zu welcher ſie gemeiniglich im zwoͤlfften Jar jhres Alters gehalten werden/ damit ſie etwas gewinnen lernen ſollen.
Alſo werden auch gleichsfals die jungen Maͤgdlein gelehret allerley Arbeit/ auß jhres Lands gewaͤchſen/ zu machen/ als Matten/ oder Decken/ Huͤtte/ Hauben/ Kleyder/ Koͤrbe/ Seckel/ vnd viel anders.
Fangen alſo beydes Soͤhne vnd Toͤchter von Jugend auff etwas zu lernen/ welches zur Nahrung vnd Haußhaltung dienet/ wie ſie denn auch ſehꝛ gelernig ſeyn/ vnd wenn ſie ein Ding ein wenig ſehen/ bald nach machen koͤnnen.
Theatr. vrb. ex. Ælian.
Africaniſ.
Reyſen vñ Schiffarten.
Darzu hat man auch wol in der Heydenſchafft feine exercitia fuͤr die Jugend/ dardurch ſie zur Arbeit/ auch Wehr vnnd Waffen zugebrauchen/ gewehnet werden; Als in Aegypten/ wuͤrfft man den Kindern an den Waſſerſtroͤmen Brodt vnd dergleichen ins Waſſer/ darnach ſie ſchwimmen/ vnd es holen lernen.
In der Tuͤrckey ſteckt man den Knaben Brodt/ Obs/ Gelt/ Genaͤſch/ oder etwas anders/ darnach ſie verlangẽ moͤgen/ in die ferꝛne/ oder in die hoͤhe/ darnach ſie mit Bogen vnd Pfeilen ſchieſſen/ vnd es alſo uͤberkom̃en lernen.
Sonderlich aber ſolten die Chriſten Leute hierinnen mehr fleiß bey jhrer Jugend anwenden/ ſelbige neben andern nutzlichen Handthierungen auch Handwercker leꝛnen laſſen/ damit ſie von Jugend auff der Arbeit gewohnen/ vnd mit der Zeit ſich auch ſelbſten nehren lerneten; Bevorauß ſolte man ſolches vmb gemeinen nutzens/ auch erbarkeit willen/ bey den gemeinen Jungen armen Leuten in gute obacht nehmen/ vnd jhnen ehrliche Handnahrung zu lernen/ mit gemeiner Vorſehung/ behuͤlfflich ſeyn/ als denn an vielen orten gantz ruͤhmlich vnd Ehrlich geſchicht/ vnd alſo an loͤblichen Exempeln nicht mangelt/ vnd wol zu folgen were/ wenn nur der gemeine Nutz/ wie leyder geſchicht/ vom eignen nutzen nicht gehindert vnd auffgehalten wuͤrde.
Zu Herderwig/ eine ſchoͤne Statt im Gelderland/ iſt auß gottſeligen Stifften der Alten/ ein beſonder Hauß/ nahend bey einem Franciſcaner Cloſter gebauet/ vnd auffgericht/ dariñ viel amꝛe geſunde Knaben vnd Maͤgdlein vnteꝛſchiedlich vnteꝛhalten/ Chꝛiſtlich eꝛzogen/ heꝛnach auch zu Handwercken gethan/ vnd zur Lehr derſelben verlegt werden/ davon ſie hernach ſich ehrlich nehren koͤnnen.
Wie denn daſelbſten auch ein Cloſter iſt/ darinnen Bruͤder ſeynd/ die freyen Clerici genandt/ welche mit vnterweiſung der Jugend/ in ſchoͤnem Zierlichen ſchreiben/ vnd andern dergleichen exercitien ſehr viel zu ſchaffen haben/ auch willig vnd bereit darzu ſeyn/ derhalben ſie auch von den Inwohneꝛn jeder zeit Lieb vnd werth gehalten/ auch vor der Zeit/ von dem Andaͤchtigen Mann/ Thoma à Kempis, deren vnd anderer Arbeitſamen exercitien wegen/ ſehr geruͤhmet worden.
Theatr. vrb.
Zu Eyſel in Flandern/ iſt eine groſſe menge fleiſſiges Handwercks Volcks/ welche allerley guten Zeug zu Gewand arbeiten koͤnnen; Allda auch ſonderlich die kleinen Kinder (wie den dißfals/ auch ins gemein das Niderland ſeinen billigen Ruhm hat) von vier Jahren vnd der gleichen gefunden werden/ welche mit jhrer Handarbeit ſo viel zuwegen bringen/ daß ſie ſich wol davon ernehren moͤgen/ ſonderlich bey der Thuchs vnd Zeugs arbeit/ da jmmer eines dem andern in die Hand arbeitet/ vnd ſo viel es kan/ zu verrichten gelehret vnd geuͤbet wird.
Zu Amorfort/ im Stifft/ Vtrecht/ hats auch ein ſolch fein inſtitutum, nemlich in einem gemeinen Schulhauß werden viel armer Burgers Kinder/ in Chriſtlicher Lehr fleiſſig vnterrichtet/ aufferzogen vnd vnterhalten:
Auß denſelben werden die alleraͤrmeſten außgeleſen/ vnd zu gemeinen Werckſtaͤtten geſchickt/ darinn die Knaben ein zart Leinwandt weben/ die Maͤgdlein aber ſpinnen lernen/ mit welcher Handthierung jedes durch die Woche/ ſo viel verdienet vnd heimtraͤgt/ daß es ſich davon erhalten kan.
Sonntags aber gibt man jedem einen Laib Brods darzu/ auch werden Jaͤrlich vnd zu vnterſchiedlichen Zetten Kleider/ Schuch/ vnd andere Notdurfft vnter ſie außgetheylet/ damit ſie deß Bettelns abſtehen/ biß ſie ſo ferꝛn erwachſen/ daß ſie dienen/ oder etwas hoͤhers lernen/ vnd mehr gewinnen koͤnnen.
Theatr. vrb.
Alſo wird von Antwerp (oder Antorff) geruͤhmet/ daß es daſelbſten vnter andern nohtwendigen Gebaͤuen auch zwey ſonderliche Haͤuſer habe/ die Waͤiſen Haͤuſer genannt/ welche vor der Zeit von etlichen groſſen Herꝛen/ mit ewigem Einkommen ſtattlich begabt ſind/ in deren einem die Knaben (ſo ſonften in Muͤſſiggang auff der Gaſſen durch betteln jhre Nahrung ſuchen/ vnd da bey allerley Schalckheit vnd Boßheit erlernen vnd gebrauchen) in denen Kuͤnſten vnd Lernungen/ ſo den Menſchen/ zu allerhand Notdurfft dienlich/ geuͤbet werden:
In dem andern werden die Maͤgdlein mit ſolchem fleiß vnterwieſen zur Tugend/ guten Sitten/ auch zur Handarbeit/ vnd ſo geſchickt gemacht/ Daß/ wann ſie erwachſen/ ſelbſt auffs beſte verſtehẽ/ wie ſie hernach iñ oder auſſer Lands/ ſich ehrlich nehren moͤgen.
Daher denn dieſes ein ſonderlicher Ehrenruhm der Stadt Antorff/ als auff welches Stifftung viel Tugenden/ zum Haußtzalten gehoͤrig/ herwachſen.
Welches auch vielen andern Staͤtten deꝛmaſſen gefallen hat/ daß ſie durch ſolche loͤbliche Exempel bewegt ſind/ dieſem ſo richtigen wege/ in abſchaffung deß muͤſſigen jungen Geſindes/ (deren viel auch ſehr Laſterhafftig) zu auffnehmung jhres gemeinen Nutzens/ nach zufolgen/ vnd dergleichen anzurichten.
Wie denn auch an etlichen orten die Fuͤndlingshaͤuſer ſeyn/ nach dem Exempel/ der Loͤblichen Herꝛſchafft Venedig/ auffgerichtet/ darinnen Vatter- vnd Mutterloſe Kinder vnd Waiſen vnterhalt haben/ vnd hernach zu Handwercken vnd Dienſten verdinget werden.
Theat. vrb.
Chrouic.
Dergleichen ſondere verordnung auch bey der Stadt Bruck in Flandern iſt/ allda von langer zeit hero/ fleiſſige vnd gute acht gegeben worden/ auff gemeine junge Knaben vnd Maͤgdlein/ welche ſonſten Armuts vnd Elends halber verderben/ oder auff etwas boͤſes ſich begeben muͤſten/ daß dieſelbigen durch etliche anſehliche darzu verordnete Perſonen zur Arbeit gehalten/ verdinget/ auch Lehrgelt vnd anders nohtwendiges vor ſie außgelegt wird/ damit ſie nicht Muͤſſig gehen/ ſondern tuͤchtige Handwerck lernen/ vnd ſich hernach ehrlich damit ernehren koͤnnen.
Welchen Ruhm denn heutiges Tags auch die Statt Amſterdam in Holland erhelt/ vnd werden von Altershero in denen Niderlaͤndiſchen Staͤdten ſolche Haͤuſer gehalten/ darinn ſolche junge arme Leute in allerley Handwercken vnterrichtet vnd vnterhalten werden/ biß ſie jhr Bꝛodt ſelbſt gewinnen koͤnnen.
Welcher ſehr feine Gebrauch vnd Anordnung/ wenn es auch bey vnſern Oberlaͤndiſchen Staͤtten wuͤꝛde gehalten (welches deñ ſo wol mit gemeinem als ſondern nutzen der Staͤdte geſchehen koͤndte) wuͤrden nicht ſo viel vnnuͤtze/ Muͤſſige/ Schaͤdliche vnd Laſterhaffte Betler hervmb gehen/ auch den Staͤtten vnd Landvolck/ nicht ſo viel beſchwerungen zugefuͤget/ ſonderlich auch nit ſo viel Mißhaͤndler vnd uͤbelthaͤter gefunden werden.
Vnd Bodinus, der vorneme Policey verſtaͤndige/ lobet auch deßhalben abermals die Stadt Pariß inn Franck reich:
Quòd ibi parentibus, ac bonis orbati pueri ac puelle partim literis, partim mechanicis artibus, aliquot diſtinctis collegiis ſtudioſſiſimè erudiuntur, Das iſt:
Daß daſelbſten arme Waiſen/ Knaͤblein vnd Maͤgdlein/ in vnterſchiedlichen orten/ beedes zur Schul vnd auch zur Handarbeit fleiſſig gezogen werden.
Derepu l. 3. c. 8
Soll aber nun die gemeine Jugend/ ſonderlich auch bey Handwercken etwas tuͤgliches vnnd rechtſchaffenes lernen/ muß man in acht nemen/ was der vortreffliche alte Kirchenlehrer Auguſtinus erinnert:
Tria ſunt, quæ in vnoquoq́ homine Artifice ſpectantur: Natura, Doctrina, & uſus, quorum primum ingenio, alterum ſcientiâ, tertium fructu dijudicandum eſt.
Das iſt: Drey ding muͤſſen ſich finden bey einem/ der etwas Meiſterliches lernen vnd treiben ſoll:
De iv. Dei. l. 11. 25.
I. Ober darzu genaturet/ vnd Luſt vnd Lieb darzu habe.
II.
Ob er auch etwas dergleichen lernen vnd begreiffen moͤge.
III.
Ob ers auch mit Nutzen vnd Frucht treibẽn koͤnne.
Welche erinnerung denn ſehr gut iſt; Vnd derwegen bey der Lehr Jugend ſonderlich vnd vor allen hierauff zu ſehen/ daß einer nicht etwas lerne/ oder zu lernen gezwungen werde/ invit â Minervâ, Das iſt:
Wenn er zu demſelbigen weder Luſt/ Lieb/ oder Zuneygung traͤgt; Deñ gemeiniglich auff ſolches eine ſchwere Lehr/ vnd ſchlechte Frucht folgen thut.
Hiemit ſtimmet auch Seneca, da er ſagt: malè reſpondent coacta ingenia, reluctante enim naturâ, virtus labor eſt.
Das iſt: Gezwungene Lehr/ verlohnet der muͤhe gar ſchwer.
Sintemal die Menſchen nicht allein an euſſerlicher Geſtalt/ anſehen/ ꝛc. ſondern auch innerlich inn der Natur/ vnd am Gemuͤth/ gantz wunderbares vnterſcheids ſeyn/ daß einer zu dieſem/ der ander viel zu einem andern ding Luſt vnd Lieb hat/ Dahero denn auch ſo vnterſchiedliche vnd mancherley Intentiones vnd/ vorhaben entſtehen/ wie man ſagt: Velle ſuum cuiq́ eſt, nec voto vivitur uno.
Et: Trahit ſuaqueng voluptas.
Die Indianiſche Hiſtorien melden/ daß bey ſelbigen in Aufferziehung vnd uͤbung der Jugend/ eine ſonderliche acht geben werde/ worzu ſie Affectioniret vnd geneigt waren/ Als/ zum Goͤtzendienſt/ Aempteꝛn/ Handwerck/ Handthiern/ Kriegen/ vnd andern.
Wohin nun einer geneigt war/ vnd ſich darinnen zu uͤben begerte/ darzu wurde er ferꝛner gezogen vnd angehalten.
Welches waarlich ein viel loͤblicher vnd beſſerer gebrauch iſt/ als an vielen orten der Chriſtenheit/ da man offt ein Kind zu etwas noͤtiget/ dazu es weder Lufft noch Lieb hat/ auch dazu nit genaturet iſt/ daher auch offt ſo ſchlechte Fruͤchtung an vielen geſpuͤret wird.
Vnd haben etliche viel der Indianer vor annemung deß Chriſtlichen Glaubens/ dieſes gehalten:
Daß/ ſo bald die Kinder geboren worden/ wuſchens jhre Prieſter/ vnd was Vornemer Leute Kinder waren/ gabens jhnen in die rechte Hand ein klein Schwerdtlein/ inn die Lincke/ ein Schiltlein: Gemeiner Leute Kinder gabens etwas Handwerckzeuge in die Haͤnde/ den Maͤgdlein aber etwas von dem/ ſo znm Spinnen/ Naͤhen vnd dergleichen gehorig/ vnd das geſchahe vor jhrem Abgott/ zu dieſem ende/ daß ſie durch deſſelben Huͤlffe/ zu ſolchem vorhaben moͤchten Luſtig vnd tuͤchtig gemachet werden.
Nat. & mor hiſt Ind.
Wie denn die Hiſtorien auch von etlichen alten Teutſchen/ ſonderlich den Rheinlaͤndern/ melden/ welche zu den latrociniern, Das iſt/ zum Rauben/ Pluͤndern vnd Taſchenklopffen mehr/ als zur Handarbeit luſt gehabt/ Daß ſie jhren kleinen Kindern den Knaͤblein/ die erſte Azung oder Speiß auff einer Wehr oder Degenklingen eingeben/ anzuzeigen/ daß ſie mit Kriegen vnd Rauben ſich nehren wuͤrden muͤſſen.
Aber viel ein feinerer gebrauch war der Athenienſer/ welchen der Weiſe Solon angeordnet/ daß nicht allein die Jugend fleiſſig zur Handarbeit gehalten/ ſondern auch denſelben anfaͤnglich/ wann ſie an die Lehr treten ſollen/ allerley Inſtrumenta oder Werckzeug/ auch materien mancherley Handwercken ſeyn vorgelegt worden/ daruͤber habe man ſie ſich ſelbſten wol beſinnen vnd bedencken laſſen.
Vnd zu welchem ſie alsdenn Luſt vnd Zuneygung gehabt/ auch getrauet darbey zu verbleiben/ zu demſelbigen ſeynd ſie auch ferꝛner gehalen worden/ damit ſie alſo ein Handwerck deſto williger vnd luſtiger lerneten/ vnd im ſelbigen deſto vortrefflicher wuͤrden.
(ut naturam ſecuti, tantò evaderent præſtantiores)
Plutar. in Solone.
Vors ander/ weil zwar bey der Jugend offt wol der Luſt zu einem Handgewerck oder anderm thun/ vorhanden/ auch wol durch zu reden vnd ander Mittel jhnen etwas Luſt gemacht wird/ aber auch offtermals leichtlich vnd bald wider vergehet/ zumal/ wenns mit der Lehr vnd begreiſſung eines dings ſchwer vnd langſam hergehet/ derowegen ſo iſt nicht allein auff den Luſt anfaͤnglich zu ſehen/ ſondern auch wol auffzumercken vnd von jhnen abzunemen/ was derſelben ingenia vermoͤgen oder nicht/ ob jhnen ein Ding leicht eingehe oder all zuſch wer zu lernen ſey/ vnnd alſo pro captu, das iſt/ nach dem ſie etwas begreiffen moͤgen/ zu einem Werck oder Arbeit gehalten werden ſollen.
Wie dann die Hiſtorien ſonderlich von den Griechen melden/ daß ſie derer Knaben/ welche vor andern Scharpffſinnige ingenia gehabt/ wol wargenommen/ vnd ſelbige beedes zum ſtudio der Weißheit/ vnnd denn zur Geometria vnd andern Mathematiſchen Kuͤnſten gehalten/ auch in dem malen vnnd andern dergleichen haben uͤben laſſen.
(von welchen uͤbungen hernach mehr ſoll gemeldet werden) Vnd wird ſonderlich erzehlet von dem Protagora, da er in ſeiner Jugend zu gemeiner Dienſtbarkeit/ auß Armut darzu gezwungen/ ſich gebrauchen laſſen muͤſſen/ vnnd auff eine zeit Democritus der Philoſophus jhn geſehen/ daß er ſich in einer Arbeit mit Hoͤltz vmb zu gehen/ ſo wol wuſte in den Poſſen zu ſchicken/ daß er das Holtz nach Geometriſcher Kunſt fein getheilet vnd gelegt/ hat ſich der Philoſophus daruͤber verwundert/ vnnd darbey vermuthmaſſet/ es muͤſte ein feiner Kopff ſeyn/ der noch etwas rechtſchaffenes lernen moͤchte; Hat jhme derwegen zugeſprochen vnd zu ſich genommen/ mit vertroͤſtung/ er woͤlle jhn ſolches muͤheſeligen Lebens abhelffen/ vnd einen andern Mann auß jhm machen/ welches auch geſchehen/ vnd iſt dieſer Protagoras ein herꝛlicher Philoſophus worden.
D. Rivius ex biſt.
Grac.
A. Gellius l. 5. c. 3.
Vors dritte vnd hierauff/ ſo wird ſich dann auch dieſes deſto eher finden/ ob man etwas mit Nutzen vnd Fruchten treiben moͤge.
Denn/ warzu man Luſt vnd Lieb hat/ auch von Natur darzu qualificirt vnnd geſchickt iſt/ es deſto fertiger vnd beſſer zu lernen/ ſo bleibt auch die Frucht vnnd gedeyen nicht auſſen/ ſondern findet ſich/ zum mehrentheil/ ohne was etwan gefaͤhrliche vnd hinderliche Laͤufften vnd vnzeiten vervrſachen; Von welchem hernach in einem andern Cap. meldung vnd nachrichtung geſchehen ſoll.
Allein iſt auch dieſes der Jugend wol einzubilden/ wann ſie erſtlich auff eine Handthierung/ Kunſt/ Arbeit/ oder gemeines Handwerck gethan werden/ daſſelbige auch ſollen vnd koͤnnen lernen/ vnnd nun den Beruff darzu haben/ daß ſie deſſelben mit fleiß abwarten/ den Beruff treulich nachfolgen/ das vorgenommene Werck oder Arbeit nicht durch den Bauch ſtechen/ oder vom Schemel weg lauffen/ ſondern das Handwerck ehrlich außlernen/ vnd ſich gedulden/ ob dem jenigen/ daß ſie in jhren Lehrjahren etwas Vnluſts vnd Beſchwerung außſtehen muͤſſen/ ingedenck deß Sprichworts:
Der Bapſt iſt auch ein Schuler geweſen; Vnd das aller wiſſenſchafften/ Kuͤnſten vnd Handwercken Wurtzel zwar bieter ſeyn/ aber hernach ſuͤſſe Fruͤchte bringen.
Daher auch die Gelehrten vermahnen: Perfer & bdura, dolor hic tibi proderit olim.
Item: Multatulit, feitq́ puer, &c.
Das iſt:
O liebe Jugend dulde dich/ Der Lehrjahr brauch verſtaͤndiglich/ Laß dich den Vnluſt nicht abſchreckn/ Wann dich die Arbeit thut auffweckn/ Es wird die Zeit ſich finden ſchon/ Die dir wird bringn der Ehren lohn.
Der Jugend Fleiß/ folgt Meiſter gut/ Welchs dir hernach ſanfft vnd wol thut.
Auch wegen Muͤh vnd Arbeit hart/ So du im Lehrjahr nicht geſpart/ Kanſt dich demnach mit Gott vnd Ehrn/ Vorm bittern Hunger wol erwehrn.
Denn daß es einem mit etwas zu lernen/ erſtlich inſonderheit/ ſauer wird/ das hat GOtt alſo geſchaffen/ vnd ſeinen eingebornen Sohn ſelbſten/ in angenommenem Fleiſch/ nach ſeiner Jugend/ andern zum Exempel vnd nachfolge/ vnterthaͤnig ſeyn/ zunemen/ vnd die Haͤnde zur Arbeit gebrauchen laſſen.
yrac.
7.
Luc. 2.
Ferꝛner iſt bey dieſem nicht zu verlaſten das jenige/ welches der Jugend allerhand Kuͤnſtlerey vnnd Handwercke zu lernen den beſten behelff vnd foͤrdernuß geben mag/ als da iſt/ das Reiſſen/ Mahlen/ vnnd was demſelben verwandt iſt/ welches man den jungen Knaben/ wenn ſie Luſt darzu haben/ nicht allein nicht wehren/ ſondern viel mehr mit fleiß ein ſolches ſie lernen laſſen ſoll/ denn hiermit neben anderer nothwendigen Lehr/ die Zeit wol angewendet/ vnd groſſer Nutzen bey jhnen geſchafft wird/ vnnd was ſie auch hernach lernen/ werden ſie hiedurch zum ſelbigen deſto bereiter vnd verſtaͤndiger gemacht/ es ſey in welcherley Kuͤnſten vnd Handwercken es woͤlle/ vnd je Vortrefflicher ſelbige ſeynd/ je noͤtiger vnd dienlicher das reiſſen/ mahlen/ vnd dergleichen zum ſelben ſeyn will.
Ja wo ein Knad von Natur zum ſelben mit Luſt geneigt/ vnd von ſich ſelbſten (wie von etlichen geſchicht) etwas/ oder von andern dergleichen nach zumachen ſich vnlerſtehet/ vnd jhme eine zimliche Art zu geben weiß/ ſoll man einen ſolchen mit fleiß zu etwas Kuͤnſtliches halten vnd lernen laſſen.
Vnnd meldet D Rivius von einem alten Mahler Pamphilo, vnd etlichen andern/ das ſelbige gerathen/ die Jugend ins gemein in der Mahlerey/ Geometria, vnnd dergleichen zu vnterꝛichten/ dabey man dann bald koͤnne abnemen/ zu was Kuͤnſten vnd Handwerck einer oder der ander tuͤglich ſeyn moͤge.
Vnd iſt ein boͤſer gebrauch/ das etliche Leute die Jungen laſſen Handwercke lernen/ noch gantz Plump/ vnd durch obgemeldte uͤbungen noch vnbereitet/ dann darumb wirdts jhnen nicht allein ſchwer zu lernen/ ſondern ſie werden auch offtmals nur Stuͤmpler/ die ſelten etwas rechtſchaffnes machen oder arbeiten koͤnnen.
Sondern je mehr ſinnens/ nachdenckens/ vnd geſchickligkeit eine Kunſt vnd Handwerck erfordert/ je beſſer ein Junger von Natur darzu qualificirt, auch in offt gemeldten Fundamental bereitungen vnterꝛichtet vnd geuͤbet ſeyn ſoll.
Vnd allhie ſoll man billich/ als zu einem Exempel vnd Muſter/ mercken/ mit was liſtiger gelegenheit/ man in Spanien gelernige/ geſchwinde/ verſchmitzte vnd abgerichte Schiffleut uͤberkommt/ welches dann alſo geſchicht:
Wann auff den Koͤnigl. Spaniſchen Galeen vnd Schiffen/ (ſo Jaͤhrlich zu deß Koͤnigreichs Nutzen gegen mancherley Landſchafft zugeruͤſtet werden) Botsgeſellen oder Schiffknechte mangeln/ werden ſolche Leute mit ſchoͤner Sinnligkeit zuſammen gebracht.
Was argliſtige gemeine Junge Geſellen ſeyn/ geben ſich zu einer Jaͤhrlichen doch freywilligen Dienſtdarkeit/ folgender weiſe.
Es kompt zu vnterſchiedlichen zeiten/ auff einen offnen Platz/ in ein auffgeſpannt Gezellt oder Tenten/ ein darzu verordneter/ welchen die Einwohner Alquiſil de Corte nennen/ der ſetzet ſich zum ordenlichen gedeckten Tiſch/ auff welchem drey Schluͤſſel ſtehen/ (damit ſolche Leute leichtſam bethoͤret vnd angereitzet werden) mit Guͤlden vnd Silbern Gelt/ auch Wuͤrfel vnd Kartenſpiel zugerichtet vnd verſehen/ vnd damit werden deß Gluͤcks vnd der Freyheit Verdienſt vorgeſtellt/ nemlich/ etlich Ducaten/ oder deren werth an Silberen Realen/ darzu kommen alsdann obgemeldte Spitzbuͤbiſche Geſellen (denn kein Einfaͤltiger ſich hierzu gebrauchen laͤſt) jedesmals zween zu gleich/ greiffen zu den Wuͤrffeln oder Kartenſpiel/ wie ſie ſich deſſen vorhin verglichen haben/ ſpielen im beyweſen deß verordneten gemeldten Alquiſilli, vnd welcher von beeden gewinnet/ der uͤberkommt zugleich geſetzten Gewinn vnd Freyheit/ der uͤberwundene aber/ oder der verſpielet hat/ wird alsbald zu den Schiffen/ vnnd alſo zu einer Jaͤhrlichen Dienſtbarkeit gefuͤhret.
Vnd alſo werden die Koͤnigtſche Schiff- Knechte/ welches froͤlich anzuſehen/ mit liſtiger Kurtzweil zuſammen gebracht/ vnd bekommt man alſo durch dieſes mittel ſehr verſchmuͤtzte/ vnd abgerichte gelernige Geſellen/ welche ſonderlich wol vnter die frembde Nationes zugebrauchen/ Vnd weil ſolche anderer Leute Sprachen vñ qualiteten, auch allerhand Practicirung deſto eher erlernen/ kan man deſto groͤſſern Nutzen/ auff ſolchen Reyß vnnd Schiffarten/ mit jhnen ſchaffen.
Vnd alſo ſolte man auch zu Kuͤnſtlereyen vnd Handwercken/ feine geſchickte vnd tuͤgliche Ingenia nach dem ſie qualificiret, mit nothwendiger vnnd befoͤrderlicher Vorbereitung/ auch beſſerm Luſt vnd Lieb bringen vnd halten/ welche dann vermuthlich in allem vorhaben deſto mehr außrichten/ vnd einen ruͤhmlichen Namen erhalten wuͤrden.
Denn gleich wie ein ſtuͤck Acker oder Feld/ viel beſſer vnnd mehr Fruͤchte bringt vnd traͤgt/ wann es zuvor einen tuͤchtigen Boden hat/ auch wol gebauet vnd fleiſſig zugerichtet iſt; Alſo/ ſoll die Jugend ſo wol auff Kuͤnſtlichen als gemeinen Handwercken etwas tuͤchtiges vnd rechtſchaffens lernen/ ſo muß ſie zuvor von Natur darzu geneigt ſeyn/ Luſt darzu haben/ vnd auch tuͤchtig darzu bereitet werden.
Theatr. urb. in deſcript.
Gades.
Allhier zu dieſem Cap. von der Jugend/ ſoll auch volgendes in acht genommen werden/ als: Weiln es die Heilige Schrifft ſelbſt fuͤr ruͤhmlich achtet/ wenn ein Vatter an einem Sohn/ ſeines gleichen hinderlaͤſt/ wie Syrach am 30. Cap. meldet/ daß Junge Leute/ wo ſie darzu tuͤchtig ſeyn/ ſich auch befleiſſigen ſollen/ jhrer Vaͤtter vnd Vorfahren ehrliche Kuͤnſte vnd Handwercke nach zutreiben/ vnd mit dergleichen Arbeit einen ehrlichen Ruhm vnd Namen zu erhalten.
Lerius vnnd Benzo melden/ als etliche Indianer vor Jahren ſahen/ wie die Spanier/ Frantzoſen vnd ander Nationen zu jhnen kommende ſo geitzig dem Gold vnnd andern dergleichen nachſtelleten/ auch darumb ſo weitlaͤufftige/ vnd die allergefaͤhrlichſten Schiffarten anſtelleten vnnd groſſe Handelſchafften trieben/ jhren Kindern groſſes Gut vnnd Reichthumb zu verlaſſen/ haben gemeldte Indianer die Spanier vnd andere mit verwanderung außgelacht/ vnd gefragt:
Ob das Erdreich in jhrem Land jhre Kinder nicht auch ernehren koͤndte/ welches die Vaͤtter ernehret hette?
Alſo koͤndte vnnd ſolte man manchen Geſellen/ der ſo leichtfertig/ auß Faulkeit oder Stoltz ſeines Vatters Kunſt vnd Handwerck verlaͤſt/ vnd doch wol treiben koͤndte/ vnd gleichwol etwas anders vornimmt/ auch noch wol fragen:
Ob die Kunſt vnnd das Handwerck/ welches ſeinen Vatter ernehret/ jhn nicht auch ernehren koͤndte?
Es were dann/ daß ſonderliche vngluͤckhaffte Laͤufften ein ſolches wehreten vnd hinderten/ vnnd eine andere Nahrung vorzunemen nothwendig rathen/ vnd dringen wolten.
Wie leyder jetzige Jahr vnd Laͤufften vielen Handwercken ſehr Gefaͤhr vnd hinderlich ſeyn/ daß mancher auß Notturfft ſich auff etwas anders/ gaͤngers vnd gebraͤuchlichers begeben muß/ auch etliche gar nicht wiſſen was ſie arbeiten ſollen/ welche beſchwerligkeit GOtt der Herr/ mit Gnaden endern woͤlle.
Jedoch ins gemein/ ſollen in ehrlichen/ gebraͤuchlichen vnnd nothwendigen Kuͤnſten vnnd Handwercken/ die Kinder ſich befleiſſigen/ jhrer Eltern/ Vaͤtter/ vnd Vorfahrẽ/ ꝛc. Kuͤnſtliehen Namen inſonderheit zu erhalten/ wie dann etliche ſolches mit Nutz vnd Ruhm gethan/ auch in alten vnd neuen Hiſtorien dergleichen geruͤhmet werden/ daß offt Vaͤtter vnd Soͤhne/ Bruͤder/ oder ſonſten nahe Verwandte/ einerley Kunſt vnd Handwerck getrieben/ vnnd erhalten haben/ wie in vielen andern/ alſo auch namentlich in der Architectur vnd Baukunſt; Dergleichen dann geruͤhmt werden/ Erwin von Steinbach/ welcher den Muͤnſterthurn zu Straßburg gebauet; Als dieſer geſtorben/ ward ſein Sohn Johañ/ welcher die Kunſt vom Vatter hatte/ an ſeine ſtatt verordnet/ welcher auch das ſeinige mit Ruhm an ſelbigem Bau gethan/ wie auch obgemeldten Steinbachs/ deß Vatters/ Tochter/ mit Namen/ Savina/ welche in der Bildhauer Kunſt ſehr vortrefflich geweſen/ auch auß eygner andaͤchtigen Invention am gemeldten Straßburgiſchen Muͤnſterbau/ mit eygen Haͤnden etliche Emblematiſche Stuͤck gemacht/ mit ſehr troͤſtlichen bedeutungen auff Chriſti deß Herrn vnſers Erloͤſers theneres/ gnugſames vnd vollkommenes Verdienſt/ daruͤber auch Hochgelehrte ſich zuverwundern haben.
Dorvon auch hernach/ im Cap. von der Weibsperſonen Kuͤnſtlerey vnd Handarbeit/ mehr ſoll gemeldet werden.
In der Americantſchen Beſchreibũg.
Johan.
Schadeus in Beſchreibũg deſſelben. Muͤnſter.
Alſo hat man auß andern Hiſtorien/ vieler angerichter vnd verfertigter Wercke/ nicht allein an Gebâuen/ ſondern auch in vielen andern Kuͤnſtlichen vnd gemeitzen Handwercken/ da ein Anverwandter deß andern/ ja auch ein Lehr Geſell ſeines Lehrmeiſters Kuͤnſtlichen vnd ruͤhmlichen Namen/ durch nachgeſchlagenen vnd angewendten Fleiß erhalten vnd erlaͤngert/ darvon die Alten ſehr viel gehalten/ vnnd noch allzeit bey Verſtaͤndigen ſeinen Ruhm vnnd Preiß finden mag.
Vnd meldet auch die H. Schrifft/ im 2. Buch Moſis/ wie Gott der Herr erſtlich den Bezaliel mit Weißheit vnnd Verſtand zu allerhand Kuͤnſtlichen Wercken vnnd Arbeit/ begabet/ vnd hernach demſelben zugeſellet den Ahaliab/ vnnd dieſen beeden als Meiſtern vntergeben noch etliche andere/ als welche ſolche Kuͤnſtliche Wercke mit verleyhung Goͤttlicher Gnaden von jhnen lernen/ auch neben jhnen treiben/ vnd hernach den Kuͤnſtlichen Namen erhalten helffen ſolten/ wie ſelbigen Ortes Text/ vnd widerholete vmbſtaͤnde klar zuverſtehen geben.
Zum Beſchluß dieſes Cap woͤllen wir auch mit wenigen hoͤren/ durch welcherley invention vnnd credit die gelehrte Heyden vor alters jhre Jugend uͤberꝛedet/ der Weißheit/ Kuͤnſten/ vnd allerhand fleiſſigẽ Kuͤnſtlichen Arbeit vnd Wercken/ odzuligen vnd derſelben abzuwarten.
Minerva die ertichtete Goͤttin/ wird von den Lateinern genennt quaſi Monerva, daß ſie eine Ermahnerin vnnd Anweiſerin ſey zu guten Kuͤnſten vnd Kuͤnſtlichen Wercken/ vnnd daß ſie ein Kunſtreiches Weibsbild ſey/ vnd alle Kuͤnſtler vnnd Handwercks Leute haben vor Zeiten dieſe Goͤttin verehret/ als eine Erfinderin aller ſubtilen Wercke/ vnnd haben von jhr vorgeben/ daß ſie ohne eine Mutter/ auß dem Haupt vnd Hirn Jovis, deß vermeinten hoͤchſten GOttes/ erboren ſey/ anzuzeigen/ daß alle weiſe vnnd treffliche Kuͤnſtliche Wercke/ auß der vnerforſchlichen Weißheit Gottes herkommen.
Haben jhr auch ein Kaͤutzlein zu den Fuͤſſen geſtellet/ zur bedeutung/ daß/ wer ein Kuͤnſtlichs nutzlichs Werck woͤlle an Tag bringen/ der muͤſſe nicht Faulentzen ſondern Wachſam ſeyn/ vnd der Sachen nachdencken vnd nachſinnẽ; Da ſie Jupiter hat geberen woͤllen/ vnd jhme zu jhr iſt Wehe worden/ habe Vulcanus eine Art erwiſchet/ vnd jhme das Gehirn darmit eroͤffnet vnd auffgehauen/ da ſey Minerva mit groſſem Geſchrey herauß geſprungen/ welches bedeutet:
Die Weißheit vnnd Kuͤnſtliche Wercke kommen von GOttes Gaben her/ vnd die Jugend koͤnne dieſelben nicht lernen/ ohne groſſe Muͤhe vnd Arbeit/ Schweiß vnd Sorg.
Da gehoͤre nun ein Vulcanus darzu/ Das iſt/ ein Lehrmeiſter/ der die Jugend hart halte/ vnd Fleiß anwende/ welches durch die Eyſerne Axt bedeutet wird.
Wenn nun ein ſolches Kuͤnſtlichs Werck geboren vnnd an Tag kommen/ ſo ſchreyet es laut/ das iſt/ es kom̃t auß/ macht dem Erfinder vnd Meiſter einen ruͤhmlichen Namen/ daß man davon hoͤret/ vnd deſſelben begeret.
Cap 31. & 36.
Das dritte Capitel.
Daß Kuͤnſte vnd Handwercke Gottes Gaben ſeyn/ der auch allerhand Marerialien darzu erſchaffen/ vnnd was dabey zubedencken.
GLeich wie alle gute Gaben von oben herab kommen von dem Vatter deß Liechts: Alſo ſeynd auch allerhand ehrliche/ nutzliche vnd nothwendige Erfindungen/ Kuͤnſte/ Arbeit/ Anrichtung vnd Verbeſſerunge derſelbẽ/ eygentlich Gaben deß Geiſtes GOttes/ welche er zu ſeinen Ehren/ vnd deß Menſchen Nutzen/ nach ſeinem wolgefallen außtheilet.
Die alten Heyden zwar/ haben die erfundene Kuͤnſte vnd Handwercke jhren vermeinten Goͤttern/ ſonderlich der Minervæ, vnd dem Mercurio, vnd andern/ zugeſchrieben/ oder auch denen/ ſo von jhnen entſproſſen ſeyn ſolten/ ſelbige auch deßwegen Artium inventores, das iſt/ Kunſt-Erfinder genennet.
Aber Moſes ſagts vns beſſer/ vnd in Waarheit/ daß ſolche GOttes Gaben ſeyn/ wie dann im 2. Buch Moſis gemeldet wird/ bey der Beruff vnd Beſtellung deß Bezaliel vnd Ahaltab/ vnd jhren zugegebenen Geſellen/ daß ſie Gott der HErꝛ erfuͤllet mit ſeinem Geiſt/ vnd jhnen ins Hertz geben/ Weißheit/ Verſtand vnd Erkeñtnuß/ allerley Werck/ von Gold/ Silber/ Ertz vnnd andern Metallen/ auch auß Holtz/ Stein/ vnd andern materialien Kuͤnſtlich zu machen/ arbeiten/ vnd verfertigen/ dergleichen dann in H. Schrifft auch an etlichen andern Orten mehr erinnert wird.
Jacob. 1. Cor. 12.
Cap. 31. & 36.
Seynd alſo Kuͤnſtler vnd Handwercker/ auch Haußhalter der mancherley Gnaden GOttes/ vnd was ſie hierinnen tuͤchtig ſind/ iſt auch von GOtt/ welches ehrliche vnnd verſtaͤndige Kuͤnſtler vnd Handwercker erkennen ſollen.
Wie dann ſolches neben etlichen andern ſonderlich erkennet hat/ der vortreffliche kuͤnſtliche Werckmeiſter deß Muͤnſterthurns zu Straßburg/ Erwin von Steinbach/ welcher daſelbſten zu oͤberſt an den Thurn vnter andern Spruͤchen auch dieſen eingehauen:
Chriſtus theilet ſeine Gaben jedermann auß.
Auguſtinus ſagt auch:
Artis Mechanicæ peritia à Deo eſt.
Auch ruͤhmens ſonſten andere Gelehrten:
Artificum ſummorum opera & divina reperta.
Item: Quælibet Ars Deum datorem noſcit, quælibet ergò laude digna eſt.
Mattheſius Prediget hiervon ſehr ſchoͤn/ alſo: Kuͤnſte vnnd Handwercks Gaben/ kommen von GOtt/ vnnd der will dadurch als ein Weiſer Kunſtreicher Gott/ vnd durch beruͤhmter Leute Kunſt/ erkannt vnd gepreiſet werden.
Darumb ſollen ſie auch ſolche jhre von GOtt empfangene Kunſt Gaben/ in Gottes Erkenntnuß/ rechten Glauben/ vnd deſſen Fruͤchten vnd Tugenden zu deß Gebers/ als GOttes deß HErꝛn/ Lob vnd Preiß/ vnnd auch gemeinem nutzen zum beſten/ anwenden vnd treiben/ vnd die Staͤnde/ ſo GOtt gefallen/ damit zieren helffen/ daß ſie zeitlichen ehrlichen Ruhm/ vnd hernach ewiges Leben vnd Seeligkeit erlangen moͤgen.
Vnd ferꝛner: Vnſer lieber HErꝛ Gott/ hat ſeine Weißheit vnnd Geſchiekligkeit ins Menſchen Hertz gebildet/ vnd Him̃el vnd Erden Circkel recht/ vnd alles in ſeiner proportion, Gewicht vnd Maß erſchaffen/ darauff die Alten vnd Nachkommende als fleiſſige Leute/ gut achtung gegeben/ vnnd da ſie ein ding gegen dem andern gehalten/ wie ſie in der Vernunfft jhre principia vnnd gemeine Regeln/ gruͤndliche anleytung empfunden/ auch dem Werck Gottes vnd der Natur/ ſo viel es hat ſein koͤnnen/ nachgeahmet/ haben ſie eine Kunſt vnd Meiſterſtuͤck/ vnd darzu viel nutzlicher inſtrument nach einander erfunden/ welche von Tag zu Tag durch nachdencken vnnd uͤbung vnverdroßner Leute freyer Koͤpffe ſeynd gebeſſert worden.
Darumb weil Kuͤnſte vnnd Kuͤnſtler Gottes Gaben/ vnd aller Ehren wirth ſeynd/ ſoll mans auch darfuͤr haltẽ vnd erkennen/ als ſchoͤne Kuͤnſte/ ſo von Gott herkommen/ vnnd die durch groſſer Leute Verſtand vnd Erfahrung ſeynd auffgebracht.
Auch ſoll man Gott darfuͤr dancken/ vnnd der Kuͤnſtler Muͤhe vnd Arbeit preiſen (vnd nach der Gebuͤr verlohnen) auch ſolche Wunderleute/ die mit waarer Kunſt vmbgehen/ fuͤr andere halten vnd fuͤrziehen lernen.
Ja GOtt hat die freyen Handkuͤnſte darumb gegeben/ daß er darauß erkennet/ vnd jhme gedancket/ vnnd der Gerechtigkeit/ Billigkeit/ vnd jedermann zur Nutzbarkeit dadurch gedienet werde.
1. Petr. 4. 2. Cor. 3.
Schadæus in ſeiner Beſchreibung In quæſt. ſup. Exod
Matheſ.
Idem, in Sarepta, conc. 12.
Sap. 11.
Id. Ibid.
Gleich wie nun die Hand Gottes deß Herrn alles kan: Alſo koͤnnen auch Menſchen Haͤnde ſehr viel/ durch Goͤttlicher Gnaden verleyhung/ ja auch ſo viel/ daß Menſchen Haͤnde Gott dem HErꝛn vnd Schoͤpffer aller dinge/ ſeinen Himmel/ mit deſſelben wunderbaren Lauff/ ꝛc.
Auch den Erdboden mit ſeinem gantzen Lager auff mancherley weiſe/ Form vnd Figur/ groß vnd klein/ gleichſam nachmachen/ fuͤrſtellen vnd auffweiſen koͤnnen.
Welches Gott geſchehen laͤſt/ ja auch Verſtand vnd ſchaͤrffe der Sinnen darzu verleyhet/ zu dem ende/ daß nach Davids deß Koͤniglichen Propheten vermahnung/ auch hiedurch die Ehre Gottes erzehlet/ vnd ſeiner Haͤnde Werck verkuͤndiget werden ſollen/ Er auch deſto ehe/ beſſer vnd weiter ſoll erkennet vnd gepreiſet werden.
Sonſten hat man auch von der alten Statt Conſtantinopel herꝛlichen trefflichen Mauren zu Herodiani zeiten geſagt:
Daß man ſich uͤber die Haͤnde derer/ welche ſie gebauet/ verwundern/ welche ſie aber zerbrochen/ verfluchen muͤſſen.
Darnach weil ſolches gemeiniglich leibliche Gaben ſeynd/ zum zeitlichen Leben gebraͤuchlich/ ſo gibts GOtt offtermal den Vnglaubigen ſo wol als den Glaubigen (darvon hernach mehr in eimandern Cap.) auß ſonderlichen vrſachen/ daß ſie allerſeits viel Kuͤnſtliches dings machen/ vnnd arbeiten/ auch offt ohne Menſchliche Anleytung/ etwas erſinden/ erdencken/ vnd außſinnen/ vnd mit fertiger Hand ſein vnnd Kuͤnſtlich außarbeiten koͤnnen.
So erfaͤhrt man auch beedes an alten vnd auch neuen Exempeln/ daß durch die Gaabe GOttes etliche Kuͤnſtler vnd Handwercker auch ſehr Sinnreich vnd eines ſubtilen Verſtands ſeyn/ ja offt von hohen dingen trefflich wol judiciren koͤnnen.
Als man dann bey Manns gedencken ſonderlich ein ſolch Exempel gehabt/ an Albrecht Duͤrer/ zu Nuͤrnberg/ welchen man den Teutſchen Apellem genañt/ vnd von jhm geruͤhmet:
Durerus pictor Naturâ doctior ipsâ:
Mit welchem auß bemeldter Vrſach viel hohes Stands vnd andere vorgaͤnge Perſonen/ ſo wol Schrifftliche als Muͤndliche Converſationes gehabt.
Vnnd Lipſius bezeuget/ daß auch vnter den Kuͤnſtlern vnd Handwercks Leuten ſeyn/ dictis factisq́ ſapientes, & ideò jure mirandi ac colendi, Das iſt/ auß welcher Worten vnnd Wercken Weißheit geſpuͤret werde/ auch darumb in ehren zuhalten ſeyn.
Pſal. 19.
Exod. 31.
Syrac. 39.
Wie nun GOtt der Herr ſolche Gaben vnd Kuͤnſte den Menſchen verleyhet/ auch Kunſt Gaben Gunſt Gaben genennet werden/ weil ſie denen gegeben werden/ welchen es Gott goͤnnet: Alſo ſchafft vnd gibt auch Gott der Schoͤpffer allerhand vnterſchiedliche Materialia, vnd ſolche mehr erstheils auß der Erden/ daran die Kuͤnſtler vnd Handwercker die Haͤnde legen/ ſich derer gebrauchen/ vnnd vielerley dings zu Nutz vnd behelff deß Menſchlichen zeitlichen Lebens/ darauß arbeiten vnd machen ſollen.
Wie dann die H. Schrifft bezeuget/ daß GOtt der Schoͤpffer ein jegliches geſchaffen habe/ daß es etwa zu dienenſoll.
Dann die Weißheit Gottes hat alle Materialien, Metall/ Stein/ Holtz/ Erden/ mineralien, vnd alles anders/ ſo denen verwandt oder drunter begriffen werden/ ja allerley Gewaͤchs vnnd Geſchoͤpff/ geſchaffen/ zu mancherley Ende/ als/ zur Nahrung/ Artzney/ Beſchirmung/ Zieraten/ auch allerhand Werckzeugen/ vor Menſchen vnd andere/ doch vmb deß Menſchen willen.
Dañ es muß der Menſch nicht allein ſeine Nahrung ſuchen/ ſondern er ſoll auch nach der Geſchickligkeit/ damit jhn Gott begabet/ in den Materialien Kuͤnſtlen/ wercken vnnd arbeiten.
Vnnd dieweil Menſchlicher Verſtand ſich weit auff vnterſchiedliche Kuͤnſte vnd Wercke erſtrecken ſoll; Als hat auch Gott der Schoͤpffer materien vnnd Zeugs gnug verordnet/ welches zu vnterſchiedlichen vnd manigfaltigẽ Kuͤnſten/ ſonderlich aber zur erhaltung ſeines Geſchoͤpffs dienen moͤchte.
Daher auch derſelbige Schoͤpffer ſo viel der materialien, in/ auſſer/ vnd auff der Erden/ wie auch im Meer/ Waſſern/ vnd ſonſten an vnzehlichen Creaturen herfuͤr kommen laͤſt/ daß das Menſchliche Leben inſonderheit von denſelbigen/ ſeinen eygen Nutzen vnd Luſt/ auffenthalt vnd bequemligkeit/ nach allerley Notturfft haben ſoll/ ſo gut es die Menſchen ſelbſten machen vnd haben moͤgen/ nach jhrer Erfindung vnnd verbeſſerung.
Syr. 40.
Summa/ Gott gibt vnd ſchaffet zu arbeiten/ jhn dadurch zu preiſen/ vnd die Welt biß zu jhrem Ende zu erhalten:
Darzu dann auch die Elementa ſelbſten/ als Feuer/ Lufft/ Erd vnd Waſſer/ helffen vnnd jhre taͤgliche Frondienſte thun muͤſſen.
Vnd gehet es darinnen wunderlich her/ daß offt etwas an einem Ort herfuͤr kommt/ am andern zubereitet/ vnd an noch weitern Orten allererſt verarbeitet/ auch noch weiters gebraucht werden muß.
Derwegen vmb alle dieſe ding vnnd materialien, ſoll man Gott den Schoͤpffer deſto billicher mit Danck loben/ weil er einem jeden ding/ ſo er geſchaffen/ ſolche eygenſchafften gegeben/ daß ſie jhme gehorchen/ vnnd auff ſo mancherley weiſe durch Verſtand vnd Kunſt der Menſchen ſich muͤſſen brauchen vnnd nuͤtzen laſſen.
Wann man nun auß ſolchen Geſchoͤpffen Gottes/ durch deſſelben Gnade vnd angewendten Fleiß/ ſo mancherley Wahren/ Zeugs vnnd Handarbeit machet/ vnd zubereitet/ ſo kommt es denen zumal ſeltzam fuͤr/ welche dergleichen vor niemals geſehen haben.
Als vmbs Jar Chriſti 1498.
Columbus ſeine dritte Schiffart in Americam thaͤte/ vnd in die Inſul Cubagua kame/ da ſie groſſe menge der Perlen fanden (welche doch die Indianer ſchlechtlich achteten) haben ſelbige Leute ſich uͤber den Spaniſchen Schiffen/ Waffen/ Kriegsruͤſtung/ Puͤchſen/ Anckern/ vnd mancherley anderer Arbeit/ vnd Werckzeugs/ ſo ſie mit gebracht/ zum hoͤchſten verwundert/ vnd nicht glauben woͤllen/ daß ſolches von Menſchen Haͤnden gemacht wordẽ/ ſondern habens alles fuͤr der Goͤtter Wercke gehalten.
Alſo auch/ da die Engellaͤnder/ die Landſchafft Virginia, in Americaͤ eingenommen/ vnnd jhrer Koͤnigin Eliſabetha zu Ehren alſo genennet haben/ meldet die Hiſtoria/ daß ſie allerley kuͤnſtliche vnd gemeine Handarbeit/ Werck vnd ander gezeugs den Innwohnern verehret/ auch deſſen viel mit jhnen vertauſchet/ vmb andere Ding/ da haben die Innwohner gleicher weiſe ſich hoͤchlich druͤber verwundert/ auch nicht fuͤr Menſchen Haͤnde Werck/ halten woͤllen/ ſondern gedacht/ es hettens entweder die Goͤtter ſelbſten gemachet/ oder ſonſten geſchaffen vnd geſchenckt mit getheilet.
Es meldet auch Johan.
Lerius, daß die Braſilianer anfaͤnglich jhren Jungen vnd Kindern taͤglich fuͤrgeſagt/ ſich gegen die jenigen Frembden gut vnnd dienſiwillig zu erzeigen/ welche jhnen vielerley nutzliche Handwercks Wahren vnnd Werckzeug/ ſonderlich von Eyſen/ Aexten/ Meſſern vnd andern dergleichen/ zubrechten.
Americaniſche Schiffarten.
Braſilianiſche Schiffa.
Weil dann Gott der HErꝛ/ einig vnd allein/ durch ſeine Gnade Weißheit vnd Verſtand gibt/ Kuͤnſtliche vnd Fleiſſige Handarbeit zu machen/ auch die hierzu gehoͤrige vnd noͤtige materialien ſchafft/ ſo iſt vnnd bleibt er auch billich aller ehrlichen/ nutzlichen vnd nothwendigen Kuͤnſte vnnd Handwercke/ vnd deren Arbeiter/ einiger vnd Oberſter Patron vnd Zunfftherꝛ/ vnd iſt Heydniſch vnnd Abgoͤttiſch/ wann man jeder Kunſt oder Handwercks Zunfft einen beſondern Heiligen zum Patron vorſtellen wolte/ wie etwa vor dieſem geſchehen.
Der erſte Kuͤnſtler vnd Arbeitet/ vnter dem Volck Gottes/ welchen Goet ſelbſt beruffen/ iſt geweſen vnnd hat geheiſſen Bezaleel, das heiſt/ vmbra Dei, Gottes Schatten; Anzudeuten/ daß alle ehrliche Kuͤnſtler vnnd Handwercker/ in Gottes Schutz/ Schtrm/ vnd Schatten ſeyn/ vnnd jhn zum einigen vnd gewiſſen Patron haben/ den ſie durch fleiſſig Gebet taͤglich erſuchen/ vnd die verliehene Gnade mit Danck erkennen ſollen/ damit jhrer Haͤnde Werck gefoͤrdert werden/ vnd gedeyen dabey ſeyn moͤge.
Wie jhnen dann auch ſo wol/ als andern/ vorgeſungen wird:
Exod. 31.
Es iſt ja alles/ HErꝛ/ dein geſchenck vñ Gab/ Mein Leib/ Seel/ alles/ was ich kan vnd hab/ In dieſem armen Leben/ Damit ichs brauch zum Lobe dein/ Zu dienſt vnd Nutz deß Nechſten mein/ Woͤlleſt mir dein Gnade geben.
Vnd alſo ſoͤll man GOtt den Herrn in guten Kuͤnſten vnd Arbeit/ vmb den guten H. Geiſt bitien; Vnd nicht vom Teuffel/ welcher zwar auch ein Tauſentkuͤnſiler (ουριοτχνίτης) iſt/ ſchwartze Kuͤnſte lernen/ welche ſehꝛ boͤßlich vnd mit ewigem Elende belohnet werden.
Das vierdte Capitel.
Von den Elteſten/ Fuͤrnembſten/ noͤtigſten vnd beſten/ auch von neuen/ kuͤnſtlichen vnd gemeinen Handwercken vnd Erfindungen/ auch von manchfaltigen voꝛtheilhafften Verbeſſerungen derſelben.
ANfaͤnglichen wiſſe der guͤnſtige Leſer/ daß deß Authoris voꝛhaben nicht ſey/ mit gar zu genau ſpecificirter erzehlung gemeldter vnd jeder Kuͤnſten vnd Handwercken/ ſo durch die gantze Welt getrieben werden/ einen vnwillen oder eyfer partheyliger weiſe zu vervrſachen/ welches offt ohne das auß vnverſtand/ vnwiſſenheit/ neyd/ eyteler Ehꝛe/ vnd dergleichen/ zu geſchehen pflegt/ auch nicht ein namhafftes Regiſter aller Kuͤnſte vnd Handwercke zuerzehlen/ weil man vieler vrſachen halber ſchwerlich ein vollkommenes derſelben haben kan (wie auch Cœlius Rhodig. zeuget vnd ſagt: Miraeſt Artium numeroſitas, quæ manuum adjumento condiſcuntur & exercentur, Das iſt:
Es ſeynd der Kuͤnſte vnd Handwercke wunderlich viel/ vnd deßhalben ſchwerlich zu erzehlen) ſondern bey dem auffgetruckten Titul/ einer gemeinen Betrachtung derſelben/ es verbleiben zu laſſen/ darunter denn alles/ was ſich ſeiner Handkuͤnßlerey vnd Arbeit nicht zu ſchemen hat/ billich verſtanden werden/ auch alle alte vnd neue/ fuͤrneme vnd ſchlechte/ jedoch noͤtige nutzliche/ gute/ ehꝛliche vnd zulaͤſſige Kuͤnſte vnnd Handwercke begriffen ſeyn ſollen.
Darzu/ wo derſelben etliche/ Exempels weiſe/ nach anleytung der Hiſtorien/ oder ſonſten etwa einzelith genennet werden/ woͤlle man ja nicht dafuͤr halten/ als wann hiedurch andere/ deren namentlich nicht gedacht wird/ entweder auſſer der acht gelaſſen/ vnd in vergeſſenheit geſtellet/ oder geringſchaͤtziger gehalten wuͤrden; Sintemal man einer jeden derſelben/ wie viel vnd weitlaͤufftig ſie auch ſeyn/ auch an vnterſchiedenen Orten nach mancherley Landts vnd Volcks art/ in vngleichem reſpect gehalten werden/ gleich wol jhꝛe gebuͤrliche ſtelle/ Ehꝛ/ Ruhm vnd Namen gegoͤnnet haben will/ welches jhnen auch ſonſten das H. Wart Gottes vnnd deſſen nachrichtung/ auch ehꝛliche verſtaͤndige Policey Oꝛdnung/ vnnd eines jedern Landts/ Statt vnd Oets/ vernuͤnfftige Gewohnhetten vnd Gebraͤuche/ oder auch ehꝛliche vnd dapffer verdiente Freyheit/ vnd der Oberkeit vergoͤnſtigung/ ſelbſten zulaſſen vnd geſtatten/ darbey es auch in Gottes Namen beruhe.
Die H. Schrifft ſelbſt ruͤhmet voꝛ andern die jenige Kuͤnſte vnd Handwercke/ welcher man in der Statt vnd vnter den Leuten nicht entpern kan/ das iſt/ welcher der gemeine Nutzen vnd Wolſtand der Lande vnd Leuten/ nicht entrathen kan/ wie ſolches auch die Dolmetſcher fein zuverſtehen geben: ſine quibus non ædificatur civitas, quorum operibus eget hominum congregatio.
Syr: 39.
Vitruvius ruͤhmet auch die jenigen Kuͤnſtler vnd Handwercker/ welche notwendige/ nutzliche/ vnd zum Gebrauch vñ Wolfahꝛt deß Menſchlichen Lebens dienliche Werck erfinden/ machen/ arbeiten vnd verfertigen.
Vil dings vnd Arbeit/ woman der alten Erbarkeit nachgehen/ vnd derſelben ſich befleiſſigen wolte/ were abzuſchaffen/ ſonderlich ſolche Gemaͤchte/ welche durch auß zu keiner Notdurfft oder auch ehꝛlichen Ergoͤtzlichkeit/ ſondern vielmehꝛ zu vielfaͤltiger Leichtfertigkeit vnd Nachtheil geuͤbet werden.
Wie denn auch die alten noch Heydniſche Roͤmer nichts geduldet/ von Handarbeit/ als nur/ was zur notdurfft deß Lebens zu gebrauchen geweſt.
Aber bey den Griechen (wie auch noch an vielen Orten) ſeynd auch ludicræ Artes, allerhand leichtfertige Kuͤnſte/ Arbeit/ Gemaͤchte vnd Handtlerungen/ im ſchwang gangen.
Ja die Roͤmer haben offtermals durch offentliche Edicta ehꝛliche vnd nutzliche Handwercke vnd Arbeit beſtettiget/ Andere vnnoͤtige/ vnnuͤtze aber abgeſchaffet vnd verbotten.
Was auch die Policey verſtaͤndige auß dem Cicerone vnd andern lehꝛen/ von der Mercatura oder Kauffmañſchafft/ daß die jenige zulaͤſſig ſey vñ getriebẽ werden ſoll/ quæ honeſta, ut ilis, neceſſaria, multis impertiens, das iſt/ welche ehꝛlich/ nutzlich vnd nothwendig/ auch vielen vnd dem gemeinen Nutzen zu ſtatten komme/ daſſelbige ſoll man auch billich von allerhand Kuͤnſten vnd Handwercken verſtehen/ vnd in gleicher ſchaͤtzung halten/ als welche ehꝛlich/ nutzlich/ nothwendig vnd vielen/ ja dem gantzen gemeinen Nutzen dienlich ſeyn.
Ja die Alten haben zum theil deren Handwercke ſich ſonderlich befliſſen/ welche da machten vnd zu werck richteten/ talem ſupellect ilem, quæ animo & corpori chara & neceſſaria eſſet, das iſt/ ſolche Arbeit/ Haußgeraͤthe vnd Werckzeuge/ dadurch das Gemuͤht erluſtiget werden/ vnd auch deß Leibes Wolfarth geholffen vnd gerathen ſeyn moͤchte.
Etliche ſagen: eas eſſe Artium mechanicarum præſtantiſſimas, quorum finis eſt ſupplementum neceſſitatum & defectuum corporalium, das iſt/ die beſte Handwerckskuͤnſte ſeynd die jenige/ welche deß Leibs vnd Lebens notdurfft vnd gebrechlichkeit zu huͤlff vnd ſtatten kommen.
Darumb ſolche Werckler auch genennet werden Opifices, ab ope ferenda, als die andern mit jhꝛer Handhuͤlff dienen.
Vñ hierumb zeugen die Politici, als Gregor. Petr.
Tholoz: daß die Kuͤnſtler vnd Handwercker ſeyen der nothwendigſten Glieder eines einer gemeinen Statt/ wie ſolches auch in Keyſerlichen Rechtenangezogen wird.
Ariſtot.
& alij.
l. 2. De Repub.
Hierumb vnd weiln die noͤtigſten vndnutzlichſten Handwercke/ vnd deren Arbeit die beſten ſeyn/ ſolten ſich beedes Herꝛſchafften auch privat vnd gemeine Perſonen dahin befleiſſigen/ daß ſie mit groſſem Gelt vnd Gut nichts vnnoͤtiges noch vergebliches bauen/ arbeiten oder verlegen vnd machen laſſen/ damit nicht das Sprichwort an jhnen waar werde:
Stultitiam patiuntur opes, das iſt/ man gehet offt mit groſſem Geld vnd Gut naͤrꝛiſch vmb/ vnd ſpendiret daſſelbe auff vnnuͤtzt vnd vnnoͤtige ding/ oder wie der Reymen lautet:
Mancher mit groſſem Gelt vnd Gut/ Welches Er uͤbl auffwenden thut/ Zeigt/ daß er hab eins Narꝛen Muth.
Zu Loͤven in Braband/ wird ein Thurn mit einem beſondern gemeinen Zunamen genennet/ Verlohꝛne Koſt/ weil ſelbiger Bau/ vieler geduͤncken nach/ vnnoͤtig/ jedoch dieſen Nutzen hat/ daß man darauff weit hinauß vnnd vmb die Statt ſehen kan; Alſo koͤndte vnd ſolte man auch noch wol alle ſolche Kuͤnſte/ Gebaͤude/ Wercke/ Arbeit vnd Gemaͤchte/ eine Verlohꝛne Koſt nennen/ welche keinen oder wenigen Nutzen vnd genieß ſchaffen/ vnd doch offt ſehꝛ viel koſten vnd theuer geſtehen/ auch dahero vnd hergegen an nutzlichen notwendigen Wercken offtermals das Geld erſparet werden will.
Theatr. ub.
In betrachtung nun deß oberzehltẽ/ ſo bleibts erſtlich dabey/ daß vnter allen Handarbeiten vnd Wercken ſo noͤtig vnnd nutzlich/ der Acker vnd Feldbau/ mit aller derſelben Zugehoͤꝛ/ das elteſte vnd erſte/ auch noͤtigſte/ beſte vnd fuͤrnembſte ſey/ wie es denn auch wol auff dieſer Welt verbleiben wird.
Denn ſolches erſtlich bald noch im Paradiß angefangen/ welchen Garten Gott der Herr gepflantzet/ vnd den erſterſchaffenen Menſchen Adam/ dreln geſetzet/ daß er jhn bauen vnd bewahꝛen ſolt.
Es iſt auch der Feldban/ nach vervrſachter vertreibung auß dem Paradiß auff dem gemeinen Erdboden hernach deſto mehꝛ von noͤthen geweſen/ weil die Erde vmb deß ſuͤndigen abfaͤlligen Vngehoꝛſams willen der Menſchen verfluchet woꝛden/ vnd darumb mit deſto groͤſſerer Muͤhe vnd Arbeit/ das Brodt vnd andere Nahꝛung fuͤr Menſchen vnd Viehe hat muͤſſen geſuchet vnd gewonnen werden.
Sintemal der erſte Menſch Adam/ mit den ſeinen vnd jhren erſten vnd nechſten Nachkoͤm̃lingen/ dem Befehl Gottes deß Herren/ das Feld zu bauen/ nachkommen/ iſt auch ohne zweiffel zum erſten das Feld beſchwerlich genug gabauet woꝛden/ vnd werden gewißlich den angedroheten Schweiß von jhꝛem Angeſicht weidlich haben abwiſchen muͤſſen/ biß Thubalkain/ der Meiſter in allerley Ertz vnd Eyſenwerck/ mit den ſeinen/ das Schmeltz vnd Schmidewerck erfunden vnd angefangen zu treiben/ auch tuͤchtigere vnd bequemere Inſtrument vnnd Werckzeuge gemachet woꝛden/ den Erdboden deſto beſſer zu gewinnen/ vnd zu mehꝛer Fruchtbarkeit zu erbauen.
Vnd alſo ſetzet hernach die H. Sehrifft gemeiniglich den Aeker vnd Feldbau/ vnd den bahero kom̃enden Segen Gottes/ anderer Nahꝛung weit voꝛ/ beydes voꝛ vñ nach der Suͤndflut.
Wie deñ gemeldet wird von Noah:
Vnd Noah fieng an (nemlich/ wider auffs neue) vnd ward ein Ackermann/ vnd pflantzete Weinberge.
Vnd da von Got dem Herrn ſelbſten duꝛch Moſe den Gottsfoͤꝛchtigen der fuͤrnembſte Segen verheiſſen ward/ war es der Segen deß Ackers vñ der Fruͤchten deß Landes.
Vnd abermals preiſete Moſes in ſelnem Valet Segen an die Staͤmme der Kinder Iſrael/ die edelen Fruͤchte von der Erden.
Vnd Syrach ſagt auch: Ob dirs ſauer wird mit deiner Nahrung vnd Ackerwerck/ das laſſe dich nicht verdrieſſen/ denn Gott hats ſo geſchaffen.
Geneſ.
2.
Geneſ. 3. & 4.
Geneſ.
4.
Geneſ 9.
Deut. 28.
Deut. 33.
Syrac. 7.
Iſt alſo beedes voꝛ vnd nach der Suͤndflut der Feldbau/ mit ſeiner Zugehoͤꝛ/ jeder zeit das noͤtigſte geweſen/ vnd darumb ſo fleiſſig in acht genommen/ in gter vnd ſteter uͤbung erhalten/ vnd deſſen Arbeit wegen deß darauß folgenden nutzen/ gethꝛet woꝛden/ iſt auch billich noch vnd allzeit zu ehren/ als eine ſolche Arbeit/ welche von Gott dem Herrn vnd Schoͤpffer ſelbſten geſtifftet/ vnd die fuͤrnembſte vnd noͤtigſte Nahꝛung vnd Auffenthaltung deß Leibes vnd Lebens herfuͤr bringt; Darneben auch den zuſtandt der Chꝛiſtlichen Kirchen/ auff dieſer Welt/ in anrichtung/ bauung vnd foꝛtpflantzung derſelben/ ſehꝛ fein abbildet/ wie der H. Apoſtel Paulits die Corinthier erinnert:
Ihꝛ ſeyt Gottes Ackerwerck.
1. Cor. 3.
Es haben auch oberwehnte nothwendigkeit deß Feldbaues die verſtaͤndige Heyden vnd vnglaubige Leute erkennet; Daher von Xenophonte der Acker- vnd Feldbau/ mit ſeiner Zugehoͤꝛ/ Mater & nutrix omnium cæterarum artium, das iſt Eine Mutter vnd Ernthrerin aller anderer Kuͤnſten vnd Handwercken genennet wird.
Vnd Plato iſt auch der meynung (wie er es denn auch erꝛathen hat) es ſey durch Gottes Wunder vnd ſonderbare Verſehung geſchehen/ daß die Menſchen/ ehe ſie einige andere Handwerck oder Kuͤnſte gelernet/ ſich auff den Feldbau begeben haben.
Vnd deß dings wird mehrbey dergleichen Scribenten gefunden.
Auch auß der Roͤmer Hiſtorien zeuget Bodinus, daß ſelbige in anrichtung jhꝛer Herꝛſchafft zu foͤrderſt den Feldbau beſtellet/ vnd denn das Kriegsweſen angeordnet/ als von welchen beeden ſie jhre Nahrung vnd Beſchuͤtzung haben moͤchten.
Vnd ſolchen alsgroͤſſeſten vnd fuͤrnembſten Nothwendigkeit vnd Nutzes wegen/ haben offtermals verſtaͤndige Potentaten/ theils auch noch vnter der Heydenſchafft/ als ſonderlich Cyrus der Perſen Monarch/ vnd hernach Keyſer Severus, wie auch etliche andere/ gar ſtreng gebotten/ vnd Vorſehung gethan/ in Kriegszuͤgen vnd Heerfarten ſonderlich deß Bauersmanns zuverſchonen.
Dahero auch noch in den Keyſ.
Rechten gleiche Privilegia jhnen zugeſprochen/ aber wegen neuen vnd aͤrger denn Barbariſchen Kriegsweſen/ je laͤnger je weniger gehalten werdẽ/ alſo daß endlich der Verderber mit dem Verderbten jaͤmmerlich darnider ligen vnd verſchmachten muß.
Es iſt auch darneben den Bauersleuten erlaubet/ im fall der Noth/ die gute Wetterszeit nicht zu verſaͤumen/ auch an den Sabbath oder Sontaͤgen (venerabili die Solis) jhre Arbeit im Feld zu verrichten/ vnd die Fruͤchte einzubringen/ ne occaſione momenti pereat commoditas cœleſti proviſione conceſſa, das iſt/ damit nicht durch ein ploͤtzlich Vngewitter das jenige verderbet werde/ welche die Goͤttliche Fuͤrſehung dem Menſchen zum genieß vnd erhaltung beſcheret hat.
Hingegen aber iſt befohlen/ daß an dem Sabbath oder Sontag andere Handwercke feyren ſollen.
(Davon hernach in einem andern Capitel.)
l. 3. c. 8. De Repub.
Xenoph.
Es haben auch die erſte Menſchen eine gute Zeitlang auß dem Feldbau/ vnd allerley Gewaͤchſen/ auch hierzu gehoͤriger Viehzucht/ Alle jhres Lebens vnd Leibes notdurfft/ als nicht allein Nahrung/ Eſſen/ Trincken/ ſondern auch Kleydung vnd Gewandt/ Beſchirmung deß Leibs/ ꝛc. in ſumma/ allerley behelff haben koͤnnen/ vnd ſich/ wiewol ſolches alles zum mehrern theil/ einfaͤltig/ ſchlecht vnnd gering/ gegen dem hernach kommenden/ geweſen/ jedoch gar wol darmit contentiret vnd beholffen/ auch bey ſolcher ſchlechten/ jedoch geſunden vnd bequemlichen diætâ, ein geſundes vnd langes Leben gefuͤhret/ vnd mehrertheils ein hohes Alter/ als auff etlich hundert Jahr erꝛeichet/ welches die H. Schrifft ſelbſt mit außtruͤcklicher ſpecificirung an etlichen orten zuverſtehen gibt.
Ja es haben eiliche daſſelbe alte ſchlechte Leben fuͤr recht gluͤckſelig geſchaͤtzet/ da man die Hoͤhlen der Steinkluͤffte vnd Erden fuͤr Haͤuſer/ die Zweige vnd Bletter der Baͤume fuͤr Kleider/ den Erdboden fuͤr Schuhe/ die Haͤnde fuͤr Werckzeuge/ vnd Gefaͤß/ das Waſſer fuͤr Tranck/ die Wurtzeln fuͤr Brodt/ die Fruͤchte der Baͤume fuͤr Fleiſch/ die Erde fuͤr das Betthe/ vnnd den Himmel zur Decke gebrauchet; Da auch das Raiſen fuͤr Ruhe/ Muͤhe vnd Arbeit fuͤr Luſt/ Armut fuͤr Reichthumb gehalten worden/ vnd die Wolluͤſte am wenigſten bekandt geweſen.
Wie man denn nicht allein anfaͤnglich/ ſondern allezeit/ ſich der natuͤrlichen dinge zuvor vnd erſtlich befliſſen/ vnd zum gebrauch gewendet/ in allerley deß Lebens notdurfft/ biß die kuͤnſtliche herfuͤr kommen/ erdacht vnd gemacht worden/ wie man derſelben/ wegen vnterſchiedlichen Orten vnd Zeiten nacheinander benoͤtiget geweſen/ vnd zu mancherley Invention vnd Erfindung verurſachet worden.
Geneſ. 5. & 11.
Leonhard.
Fioravand in diſcurſ.
Panciroll. l. 1. nov. repert.
Zum andern/ vnd hierauff/ als die erſte Menſchen der Nahrung auß dem Feldbau/ durch Erfahrung gewiß vnnd verſichert geweſen/ vnd die Menſchenkinder ſich vermehret vnd geſtaͤrcket/ auch allgemach etliche Inſtrumenta vnnd Werckhzeuge nach einander erdacht worden/ iſt man auff die Architectur vnd Baukunſt kommen/ vñnach gedacht/ wie man ſicher wohnen/ vnnd mit den ſeinigen beſſer verwahret ſein koͤndte.
Geneſ. 4.
Vnnd hat Gott der HErꝛ ſelbige Kunſt ſo wol/ als anfaͤnglich den Feldbau/ den Menſchen ſelbſt gewiſen/ damit ſie Menſchliche Wonungen/ vernuͤntiffglich/ reiniglich/ vnd zuꝛ Nothdurfft verſehen dienlichen Bauen ſolten/ vnd daß ein rechter vnterſcheyd were zwiſchen den Menſchen vnd wilden Thieren/ welche mehrer theils in loͤchern vnd hoͤlen der Erden/ oder in Waͤlden vnd Gehuͤltz vnter den Baͤumen ſich zu halten pflegen.
Darbey den/ jenes frommen Fuͤrſten von Anhalt/ rede vnd Antwort wol zu mercken vnd billich nachzufolgen:
Denn als bey ſeiner Fuͤrſtl: Gn: etliche Leutte/ vmb Nothwendiges Bauholtz anlangeten/ vnd aber theils Hoffleute es widerꝛiethen/ mit voꝛwenden/ es braͤcht mangel am Wilde welches hernach wegen der bloͤſe deß Holtzes außtreten vnd ſich verlieren wuͤrde/ ſagte er auß treuem Vaͤtterlichem Hertzen gegen ſeine Vnterthanen:
Er wolte viel lieber den vernuͤnfftigen Menſchen/ (welchẽ es fuͤrnem̃lich von Gott zu gutem erſchaffen woꝛden) mit den jhrigen vnter ſeinem Gehuͤltz Wohnung vnnd Auffenthalt goͤñen/ als dem Wilde vnd vnvernuͤnfftigen Thieren.
Fuͤrſt Wolffgang.
Geneſ. 6.
Darnach ſo hatten auch die Menſchen von noͤthen/ wegen etlicher zunemender Boßheit/ auch wider die grimmigen Vberfaͤll der Wilden Thieren jhrs Leibs/ Leben/ egen Guͤter/ je laͤnger je beſſer vnnd mehr warzunehmen/ vnd ſich deß jhrigen zuverſichern/ darumb gienge das Haͤuſſer vnnd Staͤtte bauen/ vnd ſich ingeſelliger beywohnung zuſammen zu halten/ je laͤnger vnd ſtaͤrcker fort/ zu allerley bequemligkeit vnd verſicherung.
Etliche erachten auch/ es ſeye die Baukunſt erſtlich von den Voͤgeln/ an jhren Niſteln abgeſehen woꝛden/ wie ſie Neſter vnnd Auffenthalt zu machen/ mit zutragen vnd ineinander Zaͤunen/ ſich ſo artlich bemuͤhet.
Iſt alſo die Baukunſt vnd allerley hierzu dienliche Nothduͤrfftige Handarbett/ bald neben vnd nach dem Ackerbau/ als den allernothwendigſten/ erfunden worden/ damit es demſelbigen vnd aller anderer Duͤrfftigkeit zu huͤlff vnd ſtadten kaͤme/ ſonderlich weil die Menſchen ſich je laͤnger vnnd weiter vermehrten vnd ſtaͤrcketen.
Vnd iſt die Architectur oder Baukunſt/ mit etlichen andern Mechaniſchen Nothwendigen Handwercken/ wegen jhrer Nutzbarkeit/ eine der Principal Vrſachen geweſen/ der Erſten vnd Continuirenden geſelligẽ beywohnunge deß Menſchlichen Geſchlechts/ welche auch Tholozanus in ſeiner policey beſchreibung bezeuget/ da er ſagt: Indigentia mut ua plerumg Ci vit at is cauſa & origo fuit.
Daniel Barbarus nennet die Architectur oder Baukunſt eine Herꝛin Princeſſin/ Richterin/ vñ Judicirerin/ ja eine Koͤnigin aller erfundenen Kuͤnſte vnd Handwercken/ vnd ſagt: Sie habe den Namen [Architectonica] recht her von vbertreffen/ weil ſie alle andere Kuͤnſte vnd Werck vbertrifft/ auch viel Kuͤnſte vnd Handwercke jhr helffen/ vnd gleichwol ſich wider nach jhr mehrentheils richten muͤſſen.
Daher auch Plato ſagt: Ein Baumeiſter oder dergleichen Kuͤnſtler ſey ein vorſteher aller deren/ welche gute vnd nuͤtzliche Kuͤnſte machen vnd bꝛauchen.
Vnd nach dem voꝛtrefflichẽ Judicio D. Rivij, ſoll ein Architectus oder Bauwerckkuͤnſtler vnd verſtaͤndigeꝛ der dieſen hohen Titul vnd Namen ehrlich vnd mit ruhm fuͤhren will/ in mancherley Kuͤnſten vnd Kuͤnſtlicher Arbeit der Handwercken wol erfahren ſeyn.
Polyd. Vir.
gil jnvent l. 3. c. 9.
jdem,ibid. l. 3. G. 7. &, 8.
D. Riviũs in einer vorꝛede.
Alleg. D. Rivio, Item Thom.
Garz. in piaz. vniverſal.
Wie aber dieſem allen/ ſo iſt doch nit allein vermuhtlich ſondern auch beweißlich/ daß in ipſo Mundi primordio, oder mit der anfangenden/ auffgehenden vnnd zunemenden Welt/ das bawen an Haͤuſern vnd andern Gebaͤuden/ zwar auß mancherley vnd vnterſchtedlicher Materien vnd Zeug gemacht/ jedoch noch ſehr ſchlecht geweſen/ biß eine bequemlichkeit/ nutzbarkeit/ zierd vnd geſchicklichkeit nach der andern erdacht/ erfunden/ vnd ins werck geſetzet worden/ wie es jedes Orts vnd auch der Zeit gelegenheit/ Notdurfft vnd Zugehoͤr erfordert/ vnd ſo gut man es haben koͤnnen.
Polyd. Vergil. l. 3. c. 8.
Vnd iſt die uͤberauß fuͤrtreffliche vnd nutzliche Bawkunſt/ in Warheit eine gute vnd herꝛliche Gaabe Gottes/ vnd hette man derſelben wol zu genieſſen/ wenn ſie in jhren Terminis zimlicher notdurfft vnd gebuͤhr bliebe/ wenn man bauete/ damit man vor Kaͤlte/ Schnee/ Regen/ Hitze/ Winde/ vnd anderer Vngelegenheit ſicher were/ auch zur Verwahrung wlder alles gefaͤhrliche vnd feindſelige/ vnd zu gebuͤrlichem Wolſtand vnd Erhaltung deß privat vnd gemeinen Nutzens/ wie auch zu ehrlichen nothwendigen etlicher dinge Auffbehaltung/ Gebrauch/ Gedaͤchtnuß/ vnd andern dergleichen guten Endevrſachen.
Aber da hat man jhme zu allen Zeiten vnd Orten gar offt zuviel gethan; Denn nicht allein bald die erſte Welt/ mit Haͤuſer/ Staͤdten/ Thuͤrn vnd andern Gebaͤuden jhnen ein ſtoltzen Ruhm vnd groſſen Namen zu machen ſich vnterſtanden/ ſondern auch hernach vnd biß zu vnſerer Zeit/ vnſaͤglichen Koſten auff mancherley/ doch groſſen theils vnnuͤtze/ vergebliche/ allzuhochmuͤtige/ trotzige vnd gleichwol vergaͤngliche Gebaͤude gewendet/ vnd will man noch jmmer mit dergleichen geſehen ſein/ daß man ſehr viel deß Dings/ nicht zur notdurfft vnd zimblichen wolſtand/ ſondern mehr zur eytelen Ehre/ auß Hoffart/ auch wider vieler Stand vnd gebuͤr/ bauen vnd machen laͤſt/ zu Augen vnd Fleiſches Luſt/ darnach die Welt jren appetit zu haben pflegt.
Geneſ. 11.
1 Joh. 2.
Vnnd gehet in Warheit/ auch auß taͤglicher Erfahrung ſchwer zu/ daß man ſich bey Auffbawung vnd Bewohnung ſchoͤner Haͤuſer nicht erhebe/ vnd Hochmuht treibe/ wie Gott der Herr ſelbſt in ſeinem H. Wort zuverſtehen gibt.
Vnd ſolchen Mißbrauch deß bauens ſtraffet auch Gottes Wort zum oͤfftern mal/ vnd drowet an/ ſolcher ſtoltzen vnd uͤbermuͤtigen Leute Gebaͤu vnd Pallaͤſt mit zorniger Hand/ durch Fewersbruͤnſte/ auch Kriegsgewalt vnd andere dergleichen weiſe heimzuſuchen vnd zu verderben.
So haben auch je zu zeiten hochverſtaͤndige Regenten immoderatam ædificandi luxuriam in des latiùs ſerpentem, ein ziehen/ vnd honeſtum modum derſelbigen ſtellen muͤſſen/ wie Pancirollus auß den Keyſ:
Rechten vnd dergleichen beweiſet; vnd haben doch darneben gern geſtattet/ ut ædificiorum cultu decus urbium adquiratur, & ædificantium habitationes civitatum ornamento adijciantur.
Wie denn zu Rom der Decemvirorum Amptsverwaltung vnd vorſichte vnter andern auch geweſen; pulchra & decora civitatis facies, & ne ædificiorum ruinis publicus aſpectus deformaretur.
Deut. 8. Eſa: 9. Jerem. 22. Amos.
1. 2. 3.
lib. 1. Nov. Reperr.
Sonſten leſt jhme Gott der Herr die Baukunſt/ auch nothwendige nutzliche/ zierliche Gebaͤude/ nicht allein gefallen/ wie auß der H. Schrifft/ in Moſis/ Salomonis/ vnd anderer Hiſtorien/ auch auß vielen ſchoͤnen Gleichnuſſen von der Baukunſt/ vnd derer nothwendigkeit (ſo in Gottes Wort eingefuͤhret vnd gebraucht werden) zuſehen:
Sondern Er hat auch ſelbſt Wonhaͤuſer vnd Staͤdte zu bauen erlaubet vnd befohlen/ auch Bauordnunge/ Rechte vnd Geſetze verfaſſet/ vnd ſeinem Volck zur Nachrichtung fuͤrhalten laſſen.
Ja Er hat auch vor Zeiten bey ſeinem Juͤdiſchen Volck/ mit einer ſonder baren Freyheit begnadet den Jenigen/ welcher ein neues Hauß auffgebauet/ vnd ſelbiges noch nicht eingeweyhet/ das iſt/ in welches Er noch nicht gezogen/ es zu bewohnen/ vnd/ ein ſolcher dorffte nicht in den Krieg ziehen/ wann das Vffbott ergienge/ damit/ wann er etwa im Streit vnd auff der Walſtadt bliebe/ ſein Hauß nicht einem andern/ deme es nicht ſauer worden/ zu theil vnd eygen wuͤrde.
Ins gemein aber/ ſollen die Glaͤubigen ſich erinnern laſſen/ daß ſie nicht alſo vnbeſonnen inn dieſe Welt/ ſonderlich nunmehr kurtz vor jhrem Ende/ hinein bauen/ als wann man immer vnd ewig allda leben vnd wohnen wuͤrde.
Wie denn vnſer HErꝛ vnd Seligmacher/ Chriſtus/ ſolch vnbeſonnen bauen ſtrafft/ da Er ſagt: das/ wie die zu Sodoma vor jhrem vntergang vnd verderben/ gegeſſen/ getruncken/ gekaufft/ verkaufft/ gepflantzet/ gebauet: Alſo werden jhrer viel vor dem Ende der Welt vnd Offenbarung deß Menſchen Sohns/ wie mit anderm/ gleich auch mit dem uͤbermaͤſſigen bauen thun.
Num 32. Deuter.
20. & 22.
Deut. 20.
Marg. Bibl.
Luc. 17. Geneſ. 19.
Derwegen/ wie das bauen ſeine Zeit hat: Alſo ſoll es auch ſeine maß vnd gebuͤhr haben/ daß man jhme nicht zuviel thut.
Eccleſi.
3.
Sonderlich ſoll man bey den jrꝛdiſchẽ Gebaͤuen gleich wol auch diß in alleweg behertzigẽ/ daß man allhier keine bleibende ſtadt habe/ ſondern vnd darumb eine zukuͤnfftige zuſuchen ſey/ welche einen warhafften Grund/ vnd Gott den Herꝛn zum Schoͤpffer vñ Baumeiſter hat/ auch Himliſch vnd Ewig iſt.
Hebr. 13. & 11.
Vnd dieweil auch nur ein jrꝛdiſches Hauß/ mit Weißheit gebauet/ vnd mit Verſtandt erhalten werden muß:
Als iſt ſich ſo viel deſto mehr zu verwundern uͤber die vnerforſchliche Weißheit vnd vnaußſprechliche Allmacht Gottes/ nach welcher Er den Bau deß Himmels vnd der Erden/ Erſtlich auß nichts/ hernach auß einem vngeſtalten Weſen/ erſchaffen/ vnd alſo alles in kuͤnſtlichſter proportion, Harmonia vnd Figur bereytet hat/ daß man ſagen muß/ auß dem Buch der Weißheit:
Es mangelte ſeiner Allmaͤchtigen Hande hierinnen nichts/ durch welche es gemachet worden/ vnd ohne welche es auch nicht beſtehen kan/ zu geſchweigen/ wenn es dermal eins alles ſoll verneuert werden.
(Gerhard.
Mercar. in Fabr.
Mundi: Axioma eſt omni menti, Opificium & Ædificium mundanæ huius machinæ inſpicienti, DEVM ipſius Autorem, potentiæ incomparabilis ſapientiæ imperſerut abilis, & bonit at is immenſæ eſſe.)
Proverb.
24.
Gerhard.
Mercator, in Fabrica Mundi, cap. 3. Sapient.
11. Geneſ. 1. Job: 26. & 38.
Eſa: 65. & 66. 2 Petr.
3.
Apoc. 21.
Soll man derwegen auß ſolchem Bauwerck vnd deſſen groſſer Schoͤne/ vnd Geſchaͤfften/ erkennen vnd ſehen/ wer der Meiſter vnd Schoͤpffer ſey/ auch mit ſolchem Geſchoͤpff recht vmbgehen/ jhme nachdencken/ vnd neben andern auch dieſes betrachten/ daß man ſich huͤte fuͤr fuͤrwitziger mißbraͤuchlicher/ vnnoͤtiger Erkuͤndigung der vnterſchiedlichen Gemaͤche/ Tabulaten vnnd Wohnungen dieſes Gebaͤus.
Denn gleich wie in einem groſſen Hauß vnterſchiedliche Gemaͤcher ſeyn/ auch in denſelben vnterſchiedliche Geſchaͤffte vnd Werck/ zu vnterſchiedlichen Zeiten vnd Stundẽ verꝛichtet werden muͤſſen/ Auch der Haußherꝛ einem Frembden Gaſt/ oder Dienſtbotten/ nicht alle/ ſonderlich die geheime Gemaͤcher ſehen laͤſt:
Alſo will auch Gott der Herr/ daß wir zur zeit vnd an dem ort dieſes zeitlichen vnd vergaͤnglichen Lebens/ als frembde Gaͤſte/ vnd ſeine Dienſtbotten vns nit bekuͤmmern ſollen/ zu wiſſen/ wie es droben im Himmel zugehe/ ſondern man ſoll beedes der gegenwertigen Zeit/ vnd auch deß Orts alſo war nemmen:
Daß/ weil allhie das Laboratorium iſt/ ſoll man recht vnnd wol arbeiten vnd hauſen/ vnd dorten/ allda das Refectorium ſeyn wird/ der Ruhe vnd Ergetzlichkeit erwarten.
Darumb hat nu Gott der Herr nach dem Zeugnuß ſeines Worts/ den Erdboden den Menſchen zur zeitlichen Wohnung eingeraͤumet/ vnd erlaubet denſelben zu beſitzen vnd genieſſen/ den Him̃el aber mit einer Decke vnterzogen/ vnd fuͤr ſeinen Stul die Wolcken gebreitet/ vnter andern vrſachen auch darumb/ daß man nicht auß Fuͤrwitz in den Himmel hinein zuſehen begeren/ oder Gottes Geheimnuß wiſſen ſoll/ was daſelbſten fuͤrgehe/ wie dergleichen fuͤrwitzige Gedancken offt den Leuten einfallen/ vnd ein Lehrer zu vnſerer Zeit war ſchreibet: Pauci ex ingenti multitudine, quâ in cœlos eundum ſit, curant: omnes autem, quid illîc agatur, ſcire ante tempus appetunt, Das iſt: Wenig Lcute bekuͤm̃ern ſich ernſtlich darumb/ wie ſie ins Him̃elreich kommen moͤchten; Aber der mehrer theil/ woͤllen/ jedoch zur vnzeit vnd zu fruͤe/ wiſſen/ wie es daſelbſten zugehe.
Derwegen ſollen wir vns mit dem H. Apoſtel Paulo contentiren vnd zufrieden ſtellen laſſen/ der da alſo ſagt:
wir hoffen deſſen/ das wir nicht ſehen/ vnd warten ſein mit Gedult.
Vnter deſſen ſollen wir der Welt gebrauchen/ aber nicht mißbrauchen/ vnd nach der vnvergaͤnglichen Behauſung deſto hertzlicher verlangen haben/ fuͤrnemlichen auch auff den rechten weg dahin zukommen trachten.
Sapient. 13.
Pſal. 115. Geneſ. 1. & 8. Job. 26.
Rom. 8.
1 Corinth. 7. 1 Petr.
1.
Ferꝛner/ demnach allerhand/ ſonderlich fuͤrneme Gebaͤude/ neben der nutzung vnd bequemlichkeit auch mit etwas wotgeformierten Dingen zum Luſt vnd Ergetzlichkeit deß Geſichis/ wie eines vnd andern dinges/ verſtandt/ oder etwas denckwuͤrdiges/ ſinnreiches zu bedeuten vnd zu erinnern; Als hat man ſich auff mancherley Bilderwerck/ Saͤulen/ ꝛc. vnd dergleichen Zierungen befliſſen/ wie deñ ſolche/ bey Kuͤnſtlern/ Bau- vnd Werckleuten bekandt ſeyn/ vnd jhre Namen haben.
Welches Muſters vnd Bereytung anfang/ iſt von der vhralten Kunſt/ die da heiſt/ Plaſtica, eine Kunſt auß Laͤimen/ Letten/ Thon/ Erden/ auch Wachs/ Gipß/ vnd dergleichen etwas ſtellen/ Poſſteren/ Formieren/ ꝛc:
Vnd hernach von Stein/ Holtz/ Mettall/ vnd vielerley gantzer oder vermiſchter Materien vnd Zeug/ etwas Schnitzen/ Hauen/ Gieſſen oder ſonſten machen.
Vnd haben etliche deren Vrſprung vnd Anfang/ Gott dem Herrn vnd Schoͤpffer ſelbſten wollen zugeeygnet/ vnd von jhme abgelernet haben; Sintemal derſelbe nach Zeugnuß ſeines H. Woꝛts/ den Erſten Menſchen Adam/ auß einer Erdinen Materien/ den Andern Menſchen aber als Heva/ deß Erſten Weib vnd Gehuͤlffin/ auß deß Mañs Leibs Riebe gebauet/ das iſt/ Formieret vnd Gebtldet/ wie die Wort derſelben Schoͤpffung lautten.
Wie denn dieſe Kunſt/ Plaſtica, oder Formkunſt/ genandt/ Gott der Herr noch treibet/ an allen Creaturen Vitæ animalis, inſonderheit aber vnnd fuͤrnemblich an den Menſchen/ wenn er ſelbige vnd andere bißheꝛo vnd noch/ jedoch durch Mittel/ Schaffet/ Bildet/ Foꝛmieret/ vnd geboren werden laͤſt/ wie ſolches die Heiligen fein erkennet/ als David/ Hiob/ vnd andere.
Geneſ. 2.
Hiob 10.
Pſal. 119.
Vnnd kan man ſich vber ſolche Plaſtica vnd Bildſoꝛmen Gottes deß HErꝛn vnnd Schoͤpffers abermals nicht gnugſam verwundern/ nicht allein am Menſchen/ ſondern auch an andern Lebendigen Geſchoͤpffen/ auch an den aller elendeſten Wuͤrmlein/ welches alles mit ſo vnaußſprechlicher Fuͤrſichtigkeit Gebildet iſt/ daß an einem jeden etwas eingelegter Goͤttlicher Ehren genugſam zu ſpuͤren/ ja Augenſcheinlich zu ſehen iſt.
Vnd ſonderlich/ was den Menſchen betrifft/ ſeind am ſelbigen zwey dinge/ darumb er ein Menſch genennt wird/ nemblich die Materi vnd Form.
Dieſes als die Form/ iſt die eygentliche Geſtalt/ nach welcher man einen Menſchen vor dem andern erkennen mag/ durch die Matert aber/ wird der Menſchliche Coͤrper fuͤr ſich ſelbſten verſtanden/ an welchem allem billich die Menſur/ vnd rechte Symmetria aller Gliedmaſſen fuͤr allen andern/ ſo alle in gewiſſer maß erſchaffen ſeynd/ zum hoͤchſten zuverwundern/ vnd wol zubetrachten.
Denn ſolche Symmetria im Menſchlichen Coͤrper vor allen andern dingen/ ſo Gott in der Natur erſchaffen hat/ am allerwunderbarlichſten geſpuͤret wird/ weil der Menſch alſo ordenlich vnd in ſo eygentlicher proportion von Gott erſchaffen/ daß wir jhn/ den Menſchen/ anderſt nicht/ denn eine rechte Harmonia vnd allerdings/ ein wol beſtim̃et Inſtrument nennen moͤgen.
Daher auch ein Hochgelehrter Mann recht geſagt:
D. Rivius
D. Rivius, Albert. Dürer.
Compago mira Corporis noſtri, Dei Miraculum eſt ſolertiæ.
Solcher Plaſtica Bild oder Formkunſt/ ſeynd auch ſerꝛner verwandt vnd gleiches herkommens/ Pictura, Malerkunſt vnd Sculptura, das iſt/ eine Kunſt/ auß Stein/ Holtz/ Metall/ vnd allerley Materien, etwas dem Lebendigen/ oder andern/ auff mancherley weiſe/ mit ſchnitzen/ hauen/ ſtechen/ graben/ ꝛc. gleich oder nach zu machen/ wie auch viel andere dergleichen Verwandte Kuͤnſte/ welche auß der Phyſica, Mathematica, geometria, vnd andern Philoſophiſchen Wiſſenſchafften jhren vrſprung haben/ oder mit denſelben ſeynd auffkommen/ vnd je laͤnger verbeſſert vnd vermehret worden/ wie bey den Verſtaͤndigen leichtlich zuerweiſen/ auch fuͤrtreffliche ſinnreiche Leute/ ſolchem nachgedacht haben.
Sintemal auß derſelben uͤbung/ piel nutzliche fuͤrtreffliche Handarbeit/ zu allerley Kuͤnſten nothwendig/ vnd dienlich herkommen/ vnd mit groſſen Nutzen/ Vortheil/ vnd Befoͤrderung mancherley Wercken/ gebraucht werden.
Wie dann auch noch viel Handwerckskuͤnſte ohne Verſtand vnd Wiſſenſchafft etlicher Mathematiſchen Sachen Nachrichtung nicht koͤnnen verfertigt werden.
(von welchen hernach etwas mehrers.)
D. Rivius, vnd Johan.
Newdoͤrffer.
Wentzel Jamitzer/ vnd andere.
Vnd was in ſpecie die Mahlereykunſt betrifft/ iſt ſelbige (den Mißbrauch/ wie auch ſonſt in allem vnd allzeit/ außgenommen) mit vnd neben andern jhren verwandten Kuͤnſten/ gleicher weiſe von Gott dem HErꝛn ſelbſt den Menſchen geoffenbaret worden/ dadurch ſeine Goͤttliche Wunderwerck/ Geſchoͤpff vnd Geſchaͤffte/ deſto ruͤhmlicher/ auch anſehenlicher vnd nachdencklicher zu machen/ Alldieweil durch dieſe Kunſt fuͤr Augen geſtellt werden koͤnnen ſolche dinge/ welche uͤber viel hundert Meiln weges geſehen werden/ an Landſchafften/ Leuten/ Gebaͤuden/ Gewaͤchfen/ Thieren vnd allem andern/ alter vnd neuer dinge/ welche ſonſten verborgen vnd vnbekandt blieben.
Denn ob wol dieſelben etlicher maſſen auch durch die Schrifft/ vnd nunmehr auch durch den Truck koͤnnen kundt gemacht vnd angezeiget werden/ ſo bleiben ſie doch gleichſam todt oder verfinſtert/ wenn ſie nicht durch dieſe Kunſt/ repræſentirt, illuminiert, vnd gleichſam lebendig vnd gegenwertig fuͤr augen geſtellet werden.
Daher von ſolcher Kunſt gelegenheit vnd behelff ein hochgelehrter Mann ſchoͤn vnd war ſchreibet:
Voꝛrede uͤber etliche Schiffarten mit Picturen.
Michaël ab Iſſelt, in opus geograph: Gerardi Mercateris.
En, potes è Tabulis pictos ediſcere Mundos, Atq́; domi geminos tutus adire polos.
Das iſt:
Durch Malerkunſt/ ohn groſſes Geldt/ Kanſt ſicher raͤyſen in alle Welt.
Wie deñ auch ſonſten von andern geſchehenen Dingen durch die Figuͤrliche Fuͤrbildungen vnnd gemaͤhide vns alles dermaſſenfuͤrkommen kan/ als weñ wir an ſelbigen Orten zu gegen weren/ vnd alles Perſoͤnlich vndmit vnſern Augen ſelbſt ſehen.
Daher ſie von etlichen Hochgelehrten alſo beſchrieben wird:
— Sacra parens rerum pictura, Poëſis Docta manus, cujus nullo tractabile ſenſu Argumentum ingens, & tantum mente colendũ.
Vnd ein alter Autor, eines Tractaͤtleins von der Perſpectiva, Namens Viator, ſagt alſo:
Nobiliſſimæ ac ſubtiliſſimæ Artis pingendi arcana multa ſunt, longâ eruditione Doctiorum, actuali rerum naturalium & artificialiũ contuitu, & permenſâ obfiguratione exquirenda.
Welche liebliche/ ſinnreiche/ nachdenckliche Kuͤnſt/ jederzeit von Hohen Monarchen vnnd Potentaten/ vornehmen Herꝛſchafften/ vnd Hochverſtaͤndigen Leuten/ in gebuͤrlichem Reſpect gehalten/ vnd vielfaͤltig Com̃endirt, auch ſolche vnd dergleichen Kuͤnſtler offtermals hoch befreyh et/ ſtatlich Begnadet/ vnnd wol verſorget worden.
Vnd in warheit/ gleich wie die Architectonica, Baukunſt/ eine Koͤnigin iſt aller anderer Kuͤnſten/ alſo iſt die Pictura, Malerkunſt aller derſelben eine nohtwendige Wegweiſerin/ vnnd dienſtliche Fuͤrerin/ nach welcher ſie ſich richten/ vnd von jhr rezuliren laſſen muͤſſen.
Denn nach der Regul vnd Kunſt deß Malens/ werden bey nahe alle andere Werck der Bauleute vnd vieler anderer gerichtet/ Alſo/ daß keine Kunſt oder auch gemeines Handwerck ſo gering iſt/ welche nicht die Malerkunſt annehmen oder zulaſſen moͤge/ daß man wol ſagen ſoll/ daß alle jeder Dinge auff Erden ſchoͤnheit vnd zierde von der Kunſt deß Malens genommtn ſey.
Ob auch ſchon diſe edele Malerkunſt anfaͤnglich ſo fuͤrtrefflich nit excolirt woꝛden/ ſo iſt doch allzeit etwas derſelben braͤuchlich vnd uͤblich geweſen/ ſo viel man deſſen Nothwendig beduͤrffet/ wie auß vielen alten nachrichtungen koͤnte bewiſen werden.
Vnd iſt mit dieſer Kunſt auch hergangen/ was Syneſius in einer Epiſtel ſagt:
Multas rerum utilium tempus invenit, aut Correxit:
Das iſt:
Die Zeit hat viel nuͤtzliches Dings entweder erfunden/ oder verbeſſert.
Vnd Aratus hat auch geſagt:
Non omnia ſimul edoctos Homines á Jove, ſed horum aliqua dari & in poſterum, Das iſt/ die Menſchen haben von Gott nicht alles auff ern mal gelernet/ ſondern man habe mit der Zeit jmmer etwas mehrers zu lernen.
Wie nun die Alten veꝛſtaͤndigen wol gewuſt/ was ſie von einem Ding recht vnd war Judiciren ſollen; Alſo haben ſie auch die Malerkunſt/ nach jhrer Wuͤrden gehalten/ vnd ſelbige eine Blume aller Kuͤnſtlichen Handarbeit genennet/ vnd dargethan/ das man durch die Malerey zu vielẽ andeꝛn Kuͤnſtlichen wie auch gemeinen Handwercken/ einen groſſen Voꝛtheil/ guten Verſtand/ auch eylfertige vnd befoͤrderliche Lernung haben moͤge/ wie auch droben/ lm 2. Cap. hievon meldung geſchehen iſt.
Die Griechen inſonderheit/ haben die Malerkunſt vnd andere dero verwandte ſo hoch gehalten/ daß ſie durch oͤffentliche Geſetz verbotten/ daß kein Erkauffter oder Leibeygner Knecht zu gelaſſen wuͤrde/ ſelbige Kuͤnſte zu lernen/ dieweil ſolche Kuͤnſtliche Arbeit zu treiben nur denen ſolte verguͤnſtiger werden/ welche eines Freyen Auffrichtigen/ Adelichen Gemuͤts weren/ vnd andere in ſchaͤrpffe der Sinnen vnd Vernunfft auch eygenſchafft deß freyen Jngenij weit uͤbertreffen/ denn ein ſolch ſcharpffſinnig Jngenium, anderſt nicht koͤnte probiert werden/ als wo man einen ſonderbaren Luſt zu dieſer Kunſt ſpuͤrte.
Wie deñ auch beweißlich daß etliche Fuͤrtreffliche Mahlerauch ſonſten ſehr ſinnreich/ vnnd groſſes Verſtandts in vielen dingen geweſen/ wie von Apelle, Dürero, vnd andern dergleichen die Hiſtorien bezeugen/ welche in allerley Kuͤnſten ſehꝛ fuͤrtrefflich/ auch ſonſten eines ſcharpffen ſubtilen judicij geweſen/ welches mit verwunderung an jhnen zuvernemen.
D. Rivius & alij ex vet. Hiſt
Vide ſup.
c. 3.
Auch in H. Schrifft werden etliche dinge gemeldet/ welcher behelff vnd beweiß von dieſer Kunſt deß mahlens genommen ſeynd/ Als/ der Prophet Ezechiel muß auff Gottes befelch/ auff einen Ziegel entwerffen die damals kuͤnfftige Belaͤgerung der Stadt Jeruſalem/ Item/ der Prophet Habacue/ muß die Weiſſagung vom Verderben der Juden/ durch die Chaldeer/ mit aller Ruͤſtung/ auff eine Tafel mahlen.
Vnd der Apoſtel Paulus erinnert ſeine Glaubige Galater/ daß er Chriſtum den Gecreutzigten/ mit ſeinem Verdienſt vnd Wolthaten/ ſo deutlich jhnen geprediget habe/ als wenn es jhnen fuͤr die Augen wer gemahlet worden/ was zu Jeruſalem dißfals in der that mit jhme geſchehen/ vnd ſich zugetragen hatte.
Ezech. 4.
Habac, 2.
Galat.
3.
Vnd befinden ſich gewißlich an einem kuͤnſtlichen Gemaͤlde viel wunderbare Eygenſchafften/ welche es bey einem verſtaͤndigen nachdencklichen Anſchawer wuͤrcket/ daß auß Erfahrung der hochgelehrte Mann Johan.
Sambucus, weiland Keyſ: Leib medicus, zu Wien/ nicht ohne vrſach in ſeinem Symbolo anzeigend ſagt: Me pictura tenet, &c.
Das iſt:
Meins Hertzens leiblich Ergoͤtzlichkeit/ Iſt Malerlunſt zu jeder zeit.
Aber ſolche Kuͤnſtler ſolten wol in acht nemen/ die warnung deß H. Worts Gottes/ welche ſtehet im Buch der Weißheit:
Daß die Maler nit vnnuͤtze Arbeit machen ſollen/ welches geſchicht mit Abgoͤttiſchen vnd aͤrgerlichen Gemaͤlden/ vnd dergleichen.
Sap. 19.
WEiter/ ſo iſt neben oberzehlten Handkuͤnſten auch allerley Schmidewerck/ nicht weniger fuͤr der Elteſten vnd nothwendigſten eines bey aller zeiten Voͤlckern gehalten worden/ wie erſtlich auß dem Buch der Schoͤpffung zuſehen/ da Thubalkain/ der Meiſter in allerley Ertz vnnd Eyſenwerck auffkommen/ vnnd das Schmide- Handwerck angefangen zu treiben/ deſſen nothwendigkeit denn nicht allein dem Feldbaw/ wie auch der Architectur vnd Baukunſt/ einen groſſen behelff gegeben/ ſondern auch zu vielen andern Kuͤnſten/ Handwercken/ vnd Arbeiten gute befoͤrdernis gethan/ da dann ferꝛner vnnd noch allezeit das Schmidewerck/ mit mancherley vnter ſchiedlicher Arbeit ſich wol brauchen laſſen.
Wie denn in H. Schrifft/ vnd der Hiſtoria deß alten Juͤdiſchen Volcks hin vnd her/ an vnterſchidlichen Orten mancherley Gezeugs vnnd Gemaͤchts/ als Haußgeraͤths/ auch von Ruͤſtungen Wehr vnd Waffen/ welches vom Schmidewerck muß zugerichtet werden/ gedacht wird/ vnd daſſelbige Volck Gottes wol damit/ zu Hauß vnd ins Feld/ auff allerhand notdurfft verſehen geweſen.
Hernach aber haben je zu zeiten jhrer vmbher graͤntzenden Nachtbauren etliche/ ſonderlich die Philiſter/ bey jhren feindlichen gewaltthaͤtigen Einfaͤllen/ neben anderm nachtheil/ ſo ſie jhnen zu gefuͤget/ auch derſelben Handwercksleute/ ſonderlich/ welche Schmidewerck trieben/ gefaͤnglich mit ſich hinweg/ vnd auß dem Lande gefuͤhret/ die Juden dern beraubet/ zu ſich gezogen/ vnd fuͤr ſich gebrauchet.
Daß alſo die Juden dern ein lange zeit mangeln muſten/ vnd zur zeit der Richter/ vnter 40000.
Mann deß Juͤdiſchen Volcks weder Schild noch Spieſe geſehen/ vnd darumb auch nicht gebraucht worden/ vnd in Samuelis vnd Sauls Hiſtoria wird dergleichen gemeldet/ daß zu mancher zeit weder Schwerd noch Spieſe vorhanden geweſen/ vnd das Juͤdiſche Volck dermaſſen von den Philiſtern getraͤngt worden/ daß kein Schmied in gantz Iſrael funden ward/ vnd ſie alſo weder Schwerd Spieß noch andere Ruͤſtung/ auch kein nohtwendig Haußgezeug/ machen oder brauchen kunden/ ſondern was ſie vonallerley noͤhtigen Schmidwerck/ als Pflug/ Schaar/ Hauen/ Beyhel/ Senſen vnd dergleichen bedorfften/ ſolches vnd anders gleichen bey den Philiſtern, mit groſſer vngelegenheit machen laſſen/ vnd abholen muͤſten/ welches die H. Schrifft ſelbſten fuͤr eine Jaͤmmerliche beſchwerung klagt/ vnd auch wol zubeklagen iſt.
Vnd alſo haben auch hernach die Heyden oͤffter gethan/ daß ſie das Juͤdtſche Volck/ auß verhaͤngnts Gottes/ ſie zu demuͤtigen/ jhꝛer beſten vnd noͤtigſten Handwercks Leute/ [welches ſonderlich Bauleute/ Schmide vnd Zimmerleute geweſen/] beraubet haben/ wie dann dergleichen gedacht wird/ das Nebucadnezer/ der Koͤnig auß Babel/ neben dem beſten Volck/ auch ſolche jetztgemelte Handwercker vnd dergleichen/ auß dem Juͤdiſchen Land/ hinweg gen Babel gefuͤhrt/ wie deſſen/ im 2. Buch der Bibliſchen Koͤnigen/ vnd im Propheten Jeremia betaͤurlich gemeldet wird.
Vnd ferꝛner im gemeldten Propheten Jeremia/ wird abermals erzelt/ daß die Babylonier/ den Juͤdiſchen Koͤnig Zedekia neben vielen andern/ ſonderlich auch dem Handwercksvolck/ mit ſich gefangen gen Babel gefuͤhrt/ vnd nur armes Volck/ Ackerlente vnd Weingaͤrtner im Lande gelaſſen/ damit es gleichwol gebauet wuͤrde/ vnd nicht wuͤſt vnd oͤde ligen bliebe/ wie denn ſolches vnd dergleichen GOtt der HErꝛ den Juden ſelbſt androwet/ im Propheten Eſaia/ daß vnter andern Straffen/ ſie zorniglich heimzuſuchen/ er ſie jhrer guten nuͤtzlichen vnd nothwendigen Handwercksleute/ Kuͤnſtler/ weiſer Werck-vnd Bawleute/ vnd dergleichen anderer berauben laſſen wolle.
Geneſ.
4.
1. Sam. 13.
2. Reg. 24. Ierem 24. & 29.
Ierem. 52.
Eſa. 33.
Alſo werden auch ferner beym Syrach/ vnter die noͤtigſten Handwercker auch die Schmide gerechnet/ welche zum taͤglichen Behelff vnd Gebrauch in allerley Arbeit/ auff mancherley Weiſe dienlich ſind: Wie denn in Warheit wenig Handwercks Kuͤnſte ohn das Schmiedewerck koͤnnen getrieben werden.
Vnd in Hebr. Sprach werden Coreſchim genennet allerley Kuͤnſtler vnd Handwercker/ ſonderlich vom Schmicdewerck/ was etwas machet zu allerhand Werckzeuge.
Daher denn ſonſten fuͤrnehme Politici ſagen:
Daß aus dem Schmiedewerck dieſe zween ſonderbare Nutzen kommen:
Syr. 39.
Politici.
I. Facilior operatio ſuſtentationis, Das iſt: Saͤnfftere Arbeit zur Nahrung/ wegen mancher vnd mehrerley Inſtrumenten vnd Werckzeugs zu beſſerm Behelff.
II. Validior defenſio regionis, das iſt:
Sterckere Verwahrung des Leibs/ Lebens/ Hauß/ Hoff/ Haab vnd Guͤter/ Land vnd Leuten/ wegen mancherley Waffen/ ꝛc. zur Gegenwehr/ welches alles von vielerley Schmiedewerck gearbeitet wird.
Auch hat man ſonſten bey wolbeſtelten Regimenten vnnd Gemeinden auff mancherley nothwendig Schmiedewerck ſonderlich gute acht gegeben/ damit man mit ſelbigen wol ſtaffirt ſeyn moͤchte/ wie dann ein ander Autor zeuget:
Ejuſmodi peritos artifices in arte fa brili, ad civitatis commoda, utilitatem, & decus facere, immò & tutam Rempublicam reddere, Das iſt: Solche vnd dergleichen Meiſter der Schmiede Handwercke/ ſeynd ein Wolſtand vnd Nutzbarkeit/ ja Ehr vnd Wehr/ einer wolbeſtelten Stadt Gemeinde.
Hein.
Salmuth. JC. in Not. ad Panciroll. de Nov. Repert.
Daher die vhralte Stad Numantia (von Numâ erbawet) einclange Zeit nur einen Handwercksmann gehabt vnd gebraucht/ das war ein Schmidt/ weil ſie deſſen gar nicht entrahten kunten.
Vnd ſagt obgemelter Autor inſonderheit von den Zeug- vnd Waffen Schmiden/ daß ſelbige vor andern ſind genennet worden/ Fabricenſes, à fabricandi peritiâ, & iuduſtriâ fabricandorum armorum, wie auch ſolcher Werckname noch in den Kaͤyſ. Rechten zu leſen.
Alſo ſagt auch Caſſiodorus:
Arma in bellis neceſſaria, in pace decora ſunt, ac im belles fragileſq́; mortales cunctis belluis efficiunt fortiores, Das iſt:
Die Gewehr vnd Waffen ſind im Krieg noͤtig/ im Fried zierlich/ vnd machen die wehrloſen Menſchen/ auch wider die wildeſten grewlichſten Thiere/ bewehrt/ ſtarck vnd vortheilhafftig.
Darumb denn wegen ſolcher Nothwendigkeit/ auch ein groſſer Theil der Handwercker/ vom ſchmieden (jedoch mit zugeſetztem Vnterſcheid) jhre Namen haben vnd gebrauchen.
Wie dann in der einigen Stadt Nuͤrnberg/ neben der Menge der andern/ ſehr viel Handwercke ſeynd/ welche vom Schmieden genennet werden.
Alſo bezeuget auch ein Politicus:
Opificia ferraria toti Reipublicæ commodant: orum verò defectus, præcipuè Armorum & Inſtrumentorum, incommoda plurima ſecum trahit, de plorãte hoc ipſum Judæorũ exemplo, Das iſt:
Daß Eiſenſchmidewerck groſſen Nutzen/ deſſen mangel aber groſſe Noth vnd Hinderniſſen bringen/ wie auch der Juͤden Exempel ſolches betrawret.
Vnd diewcil inſonderheit die Schmiede zu jhrer Arbeit das Fewer haben muͤſſen/ drumb ſaget man auch: Ignis eſt magiſter plurimarum artium, Das Fewer ſey ein Meiſter vieler Kuͤnſte.
Summa/ das Schmiedewerck iſt deren eins: quorum exercitium civili ſocietati utile eſt, & beatam facit Rempublicam.
Vnd der alte Bryſon, in ſeinem Oeconomico, ſaget auch: daß nach dem Acker vnd Feldbaw/ die noͤtigſte Handwercke ſeyn/ Omnis ars fabrilis, ferrariorum, lignariorum & his cognatorum, als das Schmid vnd Zimmer Handwerck/ vnd was dieſem verwand iſt.
Das Schmide Handwerck verehrlich zubeſchlieſſen/ war zur Zeit deſſen Handwercks verwandter in einer Stadt/ von ſeinem Nachbawrn/ einem Wucherer faſt dahin bedrengt/ daß er ſein eigen Hauß/ ſelbiges Orts/ verkauffen ſolte/ weil der Wucherer ſelbiges Handwercks klopffen vnd haͤmmern nicht dulden oder hoͤren kunte.
Der Handwercksmann aber antwortet:
Er duͤrffte ſein Handwerck/ als ehrlich vnd noͤtig/ treiben/ daß es jedermann ſehen vnnd hoͤren doͤrffte/ Beruffte ſich auch auff Syrachs Zeugniß/ daß es noͤtig/ vnd man deſſen nicht entperen koͤnte:
Wenn aber Recht zu erlangen were/ ſolte vielmehr der Wucherer nicht allein aus ſeiner Nachbawrſchafft/ ſondern gar aus der Stadt weichen/ als deſſen man wol entrathen koͤndte.
In Codice: Juris.
Jacobus Boraitius.
Suche droben fol. 63. 64.
Franciſcus Betrarcha.
Citante Stobæo, Serm. 83.
Syr. 39.
Das Zimmer Handwerck.
ES gedencket ferner die H. Schrifft auch der Zimmerleute/ welche mit Holtz zimmern vnd bawen/ vnd dergleichen Arbeit vnd Werck von Holtz vmbgehen/ vnd rechnet ſelbige ſo wol als die obgemelte/ vnd deren verwandte/ zu den noͤtigſten Handtwercken:
Wie man ſich denn derer Arbeit bey der erſten Welt/ vnd fortan/ je lenger je mehr gebrauchet/ vnd mancherley Behelff darvon gehabt.
Ja da Gott der HERR die erſte Welt vmb allerhand Suͤnde vnd Frevel/ vnd darinnen verharrenden Vnbußfertigkeit wegen/ mit der Suͤndflut ſtraffen/ vnd doch etwas von derſelben vberbehalten/ vnd eine newe Welt dadurch beſaͤmen wolte/ geſchach ſolche Auffenthaltung in einem hoͤltzenem/ oder Zimmergebaͤwde/ welches die Arche geweſen von Tennenholtz.
Welches Zimmergebewde von Gott dem HERRN ſelbſten dem Noah angedinget/ vnd zu bawen befohlen/ auch jhme die Vertroͤſtung gemacht worden/ jhm vnd die ſeinigen (weil er ein goͤttlich Leben fuͤhrete/ vnd Gnade fuͤr Gott funden hatte) neben allerley Außſchuß aller lebendigen Creaturen/ zu kuͤnfftiger Vermehrung darinnen zu erhalten.
Seynd auch alſo durch dieſes Mittel/ totius mundi reparanda germina, & univerſorum Animantium rediviva ſeminaria, durch ein hoͤltzernes oder Zimmer Gebaͤwde der Archen/ jedoch mehr divinâ providentia gubernantis, quàm hnmamâ prudentiâ natantis, erhalten worden/ welches das Buch der Weißheit alſo außſpricht:
Es flohen die/ an welchen Hoffnung blieb/ die Welt zu mehren/ in ein Schiff/ (ein gering Holtz) welches GOttes Hand vnd Weißheit regierete/ vnd lieſſen alſo der Welt Samen hinter ſich.
Wie denn auch Beroſus die Arche Noah ein Schiff aus Holtz nennet.
Es hat auch aus GOttes Schickung/ an dem hoͤltzern Baw dieſer Archen oder Kaſtens/ die Kirche der Rechtglaͤubigen Conterfeyet werden muͤſſen.
Dann wie die alten Kirchen Lehrer zeugen/ ſo ſeynd in conſtructione hujus arcæ multa ſigna rerum Eccleſiaſticarum, wie es denn von jhnen ſehr ſchoͤn außgelegt/ vnd ſonderlich auff CHriſtum/ vnd wie bey jhm Heyl zuerlangen/ accom modirt wird:
Gen. 6. Archa Nohæ.
Auguſt. Civ. Dei. l. 15. c. 27. & ibid. Lud.
Vives ex Origene.
Sap. 10. & 14. ad Genef.
8.
Hleren.
Ambroſ, Auguſt.
Als fuͤrnemlich/ peregrinantis in hoc ſeculo civitatis Dei, h. c. Eceleſiæ, quæ fit ſalva per lignuw, in quo pependit Mediator Dei & hominum, Homo Jeſus Chriſtus, Das iſt/ erſtlich bedeutet die ſchwimmende Arche Nohæ/ die herumb wallende Stad Gottes/ oder Kirche der Glaͤubigen/ welche ſelig vnd erhalten wird aus der Welt/ durch das Creutz Holtz/ daran der Mitler zwiſchen Gott vnd den Menſchen/ der Menſch Jeſus CHriſtus gehangen iſt.
Denn die menſur der Lenge vnd Breite/ bedenten den menſchlichen Leibe/ in welches Warheit er zu den Menſchen zu kommen/ verheiſſen vnd auch geſendet worden iſt.
Die Thuͤr an der Seiten der Archen/ bedeutet die eroͤffnete Seiten/ welche dem HErrn Chriſto/ am Creutz hangend/ geoͤffnet worden/ & unde manârunt Sacramenta, quibus credentes initiantur, vnd hieraus ſind gleichſam die Sacramenta gefloſſen/ mit welchen die Glaͤubigen eingeweihet vnd beſtetiget werden.
Das gevierdte Holtz/ daraus ſie zu bawen befohlen worden/ bedeutet vitam Sanctorum undiq; ſtabilem, Daß die wahren rechten Chriſten in gutem vnd heiligem Wandel ſtandhafftig verbleiben ſollen.
Welches ſich denn hieher zu dieſem furnemen Zimmer Gebaͤwde der Archen/ nicht vnfuͤglich ſchicket/ weil die heilige Schrifft vns ſolches ſo andaͤchtig zu betrachten ſelbſt fuͤrſtellet/ vnd eben aus gemelten vnd andern Vrſachen hernacher deſſelben beydes im A. und N.
Teſtament offt gedencket/ wie aus den Ortern am Rande verzeichnet/ zu ſehen.
Daher denn auch mit gutem vnnd andaͤchtigem Fuge/ das Zimmerhandwerck gemelte Arche Noæ zu einem Zeichen zu fuͤhren pfleget:
Vnd wuͤndſchet man jhnen ſaͤmptlichen/ daß ſie auch mit in der geiſtlichen Archen erhalten/ vnd ſelig werden moͤgen/ vnd nicht jhrer etliche/ wie des Noæ Zimmerleuten widerfahren/ außgeſchloſſen ſeyn muͤſſen.
Auguſi. Civ. Dei, l. 15. c. 26, & advcrſn Fauſtum Manich.
Geneſ. 6. Sap. 10.
Matth. 24. Luc. 17.
Hebr. 11. 1. Petr. 3.
Vnd alſo wird auch ferner in H. Schrifft des Zimmerhandwercks/ als der nothwendigſten eines/ zum oͤfftern/ auch mit Ehren/ gedacht/ als: des kuͤnſtlichen zimmerns am Holtz/ der Geſchickligkeit Holtz zu zim̃ern/ zu machen allerley werck/ an der Huͤtten des Stiffts:
Wie auch lang hernach an Salomonis des Koͤniges Hofe- vnd Wohnhauſe/ inſonderheit dem Tempel/ von Cedern/ Tennen vnd Hebenholtz/ vmb welcherley Holtz/ vnd deſſen Arbeiter/ Er/ der Koͤnig Salomo/ bey Hiram dem Koͤnige zu Tyro bittlich durch Abgeſandte erlanget/ daß jhm zu obgemeldten Gebaͤwen/ Holtz vom Berge Libano/ wie auch geſchickte Zimmer- vnd Werckleute/ aus deſſelben Lande/ auff des Koͤniges Salomonis Vnkoſten/ paſſirt vnd zugeſchicket worden.
Weilen auch Salomo der Koͤnig in ſeinem Schreiben vnd Botſchafft an gemelten Koͤnig zu Tyro ſelbſten bekennete/ daß ſelbiger Zeit niemand im Juͤdiſchen Lande zu finden geweſen/ der Holtz zu hawen wiſſe/ wie die Zidonier.
Alſo iſt auch auff ſolches des Salomonis begehren/ jhme ein fuͤrtrefflicher Meiſter/ neben andern Arbeitern/ zugeſandt worden/ (davon mehr in einem andern Capitel) vnd iſt zu ſelbigen Salomonis Gebewden/ als Tempel/ Wohnhaͤuſern vnd Hoffhaltungen/ ſo vberaus koͤſtlich Gehoͤltz gezimmert vnd verarbeitet worden/ daß/ (wie die heilige Schrifft ſelbſten meldet) hernach nicht mehr dergleichen vnd ſo gut geſehen worden.
Exod. 31. & 35.
1. Reg. 5.
Suche drunten/ Cap. 7.
Auch wird an mehren Orten der H. Schrifft der Zimmerlente als ſehr nothwendigen Handwerckern/ ſonſten gedacht/ bey Moſe/ Samuel/ Syrach/ Nehemia/ Eſaia/ Jeremia/ vnd anderswo.
Schiffgekaͤwde.
Es ſol auch bey der Zimmerarbeit aus Holtz/ das Schiffgebaͤwde ferner recht betrachtet werden/ davon das Buch der Weißheit meldet:
Mit dem Schiffe fchret man durch wilde Fluthen/ vnd iſt erfunden Nahrung zu ſuchen/ vnd der Meiſter hats mit Kunſt bereitet:
Aber Gottes Fuͤrſichtigkeit regieret es/ als der auch im Meer Wege gibt/ vnd mitten vnter den Wellen ſichern Lauff/ damit er beweiſet/ wie er an allen Enden helffen koͤnne/ denn er wil nicht/ daß ledig lige/ (als an Landen vnd Leuten/ auch andern mancherley Creaturen) was er durch ſeine Weißheit geſchaffen hat/ daher geſchichts auch/ das die Menſchen jhr Leben (wie nicht weniger groſſe Schaͤtze vnd Guͤter) auch ſo geringen Holtz vertrawen/ vnd behalten werden im Schiffe/ damit ſie durch die Meerwellen fahren.
Leſſet alſo GOtt der HErr zu die Schiffe zu bawen vnd zu gebrauchen, die Nahrung auch von fernen darauff zu ſiichen/ vnd zu bringen/ Handelſchafft auff groſſen Waſſern vnd auff dem Meer zu treiben/ frembde Lande vnd Leute/ newe Orter der Welt zu erkundigen/ wie dann in Warheit die jenigen/ welche mit Schiffen vber Meer fahren/ mancherley Wunder vnd Wercke GOttes des HErrn erfahren/ vnd andern hernach davon zu ſagen wiſſen.
Dergleichen dann ſonderlich auch zum Exempel/ die H. Schrifft der Schiffart gedencket/ welche Koͤnig Salomo außſtaffiret/ vnd aus Ophir/ vnd dero Orten/ Gold/ Silber/ Helffenbein/ vnd ſeltzame wunderliche Thier vnd anders/ abholen vnd mitbringen laſſen.
Vnd kan man alſo durch der Schiffe behelff/ nicht allein den von einander entlegenen Erdboden/ ſondern auch das weite tieffe Meer hin vnd wieder beziehen/ vnd gleichſam bewohnen/ wie jener ſaget:
Hoc ligno (navis) freti, mare non modò ſulcamus, ſed propemodùm habitamus:
Sonderlich wenn man groſſe Flotten fahren ſihet:
Ja man kan auch hierdurch des jenigen ſonderbaren verheiſſenen goͤttlichen Segens theilhafftig werden/ welcher iſt/ auch vber die Fiſche im Meer/ vnd alles was im Meer gehet/ zu herſchen/ da es wimmelt ohne Zahl/ beyde Kleine vnd Groſſe:
Ja daß ins gemein ein abgelegen Land vnd Ort dem andern ſein vbriges mittheilen/ vnd mancherley Handelſchafft treiben moͤge/ (von welchem hernach anderswo mehr.)
Polydorus Virgilius tadelt zwar mit ſcharffen harten Worten/ ſo mancherley Nutzungen vnd Gebrauch des Leinen Tuchgewands/ vnter andern auch darumb/ daß mans zu Schiff Segeln oder Schifftuͤchern gebrauchet/ daran er aber ſehr thoͤrlich/ vnd hierinnen vnrecht thut/ daß er dem Heydniſchen Plinio nachſagt:
Audax vita, & ſcelerum plena, aliquid ſerere voluit, quod ventos procellasq́; reciperet: lta enim tam parvo ſemine naſcitur, quod orbem terrarum ultrò citroq́; portat.
Denn die H. Schrifft (wie bißhero vermeldet) ſchilt die Schiffarth vnd deren Zugehoͤrung nicht/ ſondern erinnert viel mehr/ daß man vermittelſt derſelben nicht alleine die Nahrung von ferne ſuchen/ ſondern auch fuͤrnehmlich einen groſſen Theil der Wunder GOttes durch Schifffarthen erkenen lernen/ vnd Gott den Schoͤpffer deſto mehr zu loben Vrſach haben ſol/ daß er das Leinen Gewand zu machen Mittel geſchaffen vnd gezeiget/ deß auff ſo mancherley Wege vnd Nothdurfft zu gebrauchen/ wie denn etliche recht ſagen:
Lini neceſſitas prope modum ut panis, Vnd muß Pplydorus ſelbſt ſeinem eigen Bekaͤntnis nach/ es fuͤr ein miracul halten/ das man durch Huͤlff des Schiff ſegelns/ weit von einander entlegenen Laͤnder/ ja einen Theil der Welt an den andern gleichſam binden vnd hengen/ vnd offt in kurtzer Zeit mit groſſem Vortheil vnd Nutzen von einem Land ins ander fahren kan:
Ja durch ſolche Behelff geſchicht es/ was von Venedig vnd andern deꝛgleichen Orten geſagt wird:
Mirabile dictu, quòd in hac urbe nihil fermè gignitur, in ea tamẽ omnium rerum incredibilis exuberet copia.
Das iſt:
An ſolchen Orten/ da offtmals das wenigſte wechſt vnd herfuͤr koͤmpt/ hat man durch die Schiffarten vnd ſolche Zufuhren gleichwol allerdinge Menge vnd Vberfluß.
Sap. 14.
Prov. 31.
Apoc. 18.
Pſ. 107.
1. Reg. 9. 2. Chorn.
8. & 9.
Autor libri: Ars navigãdi.
Gen. 1. & 9. Pſ. 8. & 104.
Luc. 5. Ioh. 21.
Lib 3. cap. 6. de Inv. rer.
Pſal. 107.
Mdatth Quad. in Comp. Coſmogr.
Die Gefehrligkeit aber des Lebens betreffend/ iſt nicht ohne/ daß auff den Seefarten ſelbige groß:
Weil aber dergleichen auch auff trockenem Lande/ vnd allenthalben dem Menſchen zu befuͤrchten/ als iſts auch nicht ſonderlich zu ſchewen/ ſintemal Paulus der Apoſtel bezeuget/ 2. Cor. 11. daß er nicht allein zu Waſſer/ vnd auff dem Meer ſey in Faͤhrligkeit geweſen/ ſondern auch noch in 6. Gefehrligkeiten vnd noch mehr/ welche einem zu Lande begegnen koͤnnen.
Sonſten hat auch einer der alten Weiſen/ Bias genant/ ſich verlauten laſſen:
Er wuͤſte nicht/ ob er die Sehefahrenden vnter die Todten oder vnter die Lebendigen rechnen ſolte/ Als welche dem Tode ſo nahe weren/ daß ſie nicht weiter (wie auch Anacharſis ſagte) als dreyer Finger breit darvon abgeſondert weren.
Wie wenn aber viel Ort weren/ alda gar nichts zwiſchen dem Tod vnd Leben zu ſehen oder zu finden?
Horatius hat ſich auch verwundert vber die Vermeſſenheit deſſen/ welcher ſich am aller erſten auffs Meer gewaget.
Illi robur & es triplex Circa Pectus erat, qui fragilem ruci:
Commiſit pelago ratem,
Das iſt:
Eiſern war der vnd vnverzagt/ Der ſich auffs wilde Meer gewagt/ Auff einem ſchwach bruͤchigem Holtz/ Dem er vertrawt ſein Leben Stoltz.
Man ſolte aber auch die Schiff- vnd Seefarten dahin anwenden/ daß in den weit von vns abgelegenen Laͤndern/ die noch vnglaͤubigen Leute/ mit Beſchidenheit/ vnd aus rechter Chriſtlicher Liebe/ zu des wahren Gottes rechtem Erkaͤntniß/ vñ allein ſeligmachenden Chriſtlichen Glauben gebracht vnd bekehret/ vnd nicht mit vngeſtuͤmen vnd vnmenſchlichen Kriegen vnd Tyranney vberzogen wuͤrden.
Dann wann man bey den Frembden vnd noch vnglaͤubigen Voͤlckern alſo ankoͤmmet/ vnd darneben nur weltlichen Nutzen/ Wolluſt vnd der gleichen ſuchen thut/ wird der Chriſten Name dadurch bey denſelben ſtinckend gemachet/ ſintemal das Holtzgebaͤwde des Schiffs/ ſol alßdenn Segens werth ſeyn/ wann man (nach Zeugniß der Schrifft) recht darauff vnd damit handelt.
Darumb denn billich der Meynung Chriſtverſtendiger Leute nachzudencken/ welche dergleichen erinnern/ als neben andern auch thut der Autor des Buchs am Rande verzeichnet/ mit dieſen Worten:
Es hat die ewige Weißheit Gottes des HErren die Laͤnder/ welche am allerweiteſten Orten von vns gelegen/ vnd am wenigſten Policey haben/ mit den allerbeſten vnd reichſten Bergwercken begaben wollen/ damit andere hierdurch daſelbſt hin beruffen vnd geladen wuͤrden/ vnd jhnen den rechten Gottesdienſt vnd Religion/ welche jhnen vnbekand geweſen/ offenbahren moͤchten/ zu mehrer Erfuͤllung der Propheceyung/ von Bekehrung der Heyden:
Wie denn der H. Auguſtinus vber das 54. Capit. Eſaiæ/ vnd der darin begriffenen Weiſſagung alſo judicirt vnd ſchreibet:
Daß das Evangelium nicht allein von denen werde außgebreitet werden/ ſo es einfaͤltig mit Eiffer vnd Barmhertzigkeit predigen ſollen/ ſondern auch von den jenigen/ welche mit weltlichem Handel vnd Wandel vmbgehen.
Schifffaͤhrten zu Bekehrung der noch vnglaͤnbigen Lente anzuwenden.
Saplent.
14.
Hiſtor.
Natur. der Weſt Indien/ Item Præfat. der Amerteaniſchen Beſchreibung
Lib. 1. de Concord.
Evang. Cap. 31.
Vnd hat Gott der HErr/ (als etwan ein milder Vater mit einer bloͤden oder vngeſtalten Tochter thut) dieſe muͤheſelige Laͤnder darumb mit ſo ſtatlichem Heyraths Gut verſehen/ das iſt/ mit ſo reichem Gold/ Silber/ vnd andern koͤſtlichen Dingen begabet/ damit vmb deſſen Gebrauch vnd Nuͤtzungen/ ſie hinwiederumb von andern wol gehalten/ vnd deſto mehr Chriſtlicher Liebe jhnen erzeiget wuͤrde.
Welches zwar gegen einer ſolchen groſſen Menge d’ Heydenſchafft noch wenig geſchehen.
Vnd ob wol etliche Religioſen zimliche Muͤhe vnd Gefahr deßwegen auff ſich genommen vnd erlitten/ wuͤrd jhnen doch von jhren eigen Nations vnd Religions verwanten ſelbſt mit Warheit auffgerucket/ daß ſie zwar an diejenige Ort mit Hauſſen gezogen/ wo die Indianer an Gold/ Silber/ vnd guter Lebens Auffenthalt begabt ſeynd/ Aber zu den jenigen/ welche arm ſind/ vnd nichts vermoͤgen/ habe keiner oder ja wenige ſolch Apoſtel Ampt verrichten wollen.
Wie aber etliche Indianer die Lehre des Chriſtlichen Glaubens anfaͤnglich auff mancherley weiſe/ ſonderlich auch durch Characteres vnd Zeichen/ auch an Schnuͤren/ oder Pater noſter Baͤnden/ (wie man ſie nennet) gelernet/ melden etliche Hiſtorien hievon: welches auch verhoffens nach dem jenigen Leſer/ welchem vielleicht ſolches vorhin vnbekant geweſen/ nicht vnannehmlich ſeyn wird.
Johan.
Benzo, in hiſtor. von der newen Welt.
Es haben die Americaniſchen Indianer/ vor Erlernung der Buchſtaben/ nicht allein jhre Verzeichniſſe/ wie auch Orationes/ Bericht/ Beſcheid vnd Antwort/ mit Charactern vnd Bildniſſen von Haͤnden gemacht/ vorbracht/ ſondern auch des Chriſtl. Glaubens Lehr vnd Bekentniß/ nach Anweiſung der Spamer gleicher weiſe zu verſtehen/ vnd deſſen Rechenſchafft geben koͤnnen/ Alſo/ (damit ſie es deſto beſſer vnd eher lerneten) daß ſie das Pater noſter, Ave Maria, Symbolum oder Glaubens Artickel vnd allgemeine Beicht/ auff Indiſche Weiſe gemachet/ daruͤber ſich zu verwundern.
Denn/ das Woͤrtlein/ Ich Suͤnder bekenne/ mahleten ſie einem Indier/ der fuͤr einem Religioſen auff den Knien ſaß/ wie einer der beichtet: fuͤr Gott/ ſetzten ſie drey Angeſichter/ darauff waren Cronen/ zum Zeichen der H. Dreyfaltigkeit:
Zu der Lobwuͤrdigſten Jungfrawen Maria/ machten ſie ein Marienbilds Angeſicht mit halbem Leib/ vnd einem Kindlein: Fuͤr S.
Paul vnd Peter 2. gekroͤnte Haͤupter mit eim Schwerd vnd Schluͤſſel:
Vnd auff dieſe Weiſe haben ſie die gantze Beicht abgemahlet/ vnd da es an Bildern mangelt/ ſetzen ſie Characteres vnd Zeichen/ ſo deme gleich/ darin man geſuͤndiget.
Hieraus mag man die Vernunfft vnnd Scharffſinnigkeit dieſer Leute verſtehen.
Denn dieſe Weiſe/ die Gebeter/ Beicht vnd Glaubens Bekaͤntniß zu ſchreiben/ haben ſie von keinem Spanier gelernet/ denn ſie koͤnnen nicht damit zu recht kommen/ ſondern machten aus dem/ ſo man ſie lehrte/ ſonderliche Bedeutung.
Vnd haben etliche mit Bildern vnd Charactern/ die Beicht aller Suͤnden/ in Indien alſo geſchrieben oder gemercket/ geſehen.
Die zehen H. Gebot waren auff eine gewiſſe Weiſe abonterfeit/ dabey ſtunden etliche Zeichen wie Ziffer/ welches die Suͤnden waren/ die man wider die Gebot gethan hatte.
Sie haben auch neben ſolchen Zeichen vnd Bildern gebrauchet etliche Schnuͤre vnd Ringe/ von vielerley Zeug/ Ringlein/ Knoͤpffen/ Steinlein/ vnd andern gemacht/ welches jhre Gedenck zettel waren/ Man hat ein Buͤndlein auff dieſe Weiſe geſehen/ damit hat ein Indianiſch Weib eine Beicht jres gantzen Lebens geſtellt (vnd beichtet damit/ wie aus einem Gedenckzettel/ dabey ſie ſich vieler Vmbſtenden vnd dergleichen zu erinnern wuſte.
Vñ lernen ſie auch an dergleichen Schnuͤren vñ Ringen der Chriſtlichen Lehr Haͤuptſtuͤcke/ welches ſonderlich betagte Leute thun/ vnd wiſſen alſo/ welcher Stein/ Knopff/ ꝛc. dieſen oder jenen Artickel/ Punct/ ꝛc. bedeuten/ vnd war eine Luſt zu ſehen/ wann ſie etwa gefehlet/ vnd es beſſer machen woͤllen/ welches allein darin beſtehet/ daß ſie die Stein wol beſehen/ Vnd findet nan deren Gedenckzeichen ſehr viel auff jhren Kirchhoͤfen.
Iſt alſo dieſes jhr memoria localis/ wie esdie Gelehrten nennen.
Hiſtor. moral. von Judien.
Aus dieſem erſcheinet auch/ daß die Bilderkunſt die allerelteſte ſey/ vnter allen kuͤnſtlichen Handwercken/ wie auch die Egyptiſche Schrifft gnugſam bezenget.
Denn ehe die Buchſtaben erfunden worden/ hat man alles/ was man in Schrifft ſtellen/ vnd in Gedechtniß bringen wolte/ ſchnitzen oder mahlen muͤſſen/ wie Virgilius der Poët meldet/ daß Æneas die Cælatur oder geſchnitzten Werck Dædali geleſen habe/ als eine Schrifft.
Sonſten haben etliche der Braſilianer in jhrer Sprache dieſe drey Buchſtaben nicht/ als:
F. L. R. davon etliche Autores melden: Trium ex alphabeto elementorum, F. L. R. nullus apud eam gentem eſt uſus; minimè abſurdâ quorundam animadverſione factum id eſſe divinitus, eò, quod Fide, Lege, Rege, carent.
Am wunderlichſten aber iſt der Chineſer vnd Japhoniſchen Leſe- vnd Schreibekunſt/ davon man meldet/ daß ſelbige darumb ſo ſchwer zu lernen/ weilen ſie keine Buchſtaben vnd Sagewoͤrter/ oder dergleichen Characters/ ſondern nur eitel Bilder vnd Ziffern haben/ vnd deren ſeynd ſo viel/ daß/ wer bey jhnen wil leſen lernen/ der muß zum wenigſten 85000.
Figuren koͤnnen/ der aber vollkommen wil ſtudirt haben/ den muͤſſen wol 120000. bekand ſeyn:
Daher es koͤmpt/ daß bey jhnen nur die leſen vnd ſchreiben lernen/ welche Mandarynen/ das iſt Richter/ vnd andere fuͤrneme Herren vnd Amptsperſonen werden wollen.
Vnd muß alſo ein ſolcher Student/ in zehen Jahren vnnachlaͤßlich zubringen/ Leſen vnd Schreiben zu lernen/ daher es auch koͤmpt/ daß in China die Gelarten ſo hoch gehalten werden.
Gualt. Riv. D.
Virgilius.
Matth. Quad. in Compend. Coſmog.
De Chineſior. Typogr. vide ſuperius.
Dargegen iſts eine groſſe Gabe Gottes/ vnd herrliche Kunſt der menſchlichen Vernunfft/ daß ander Nationes vnd Voͤlcker nur mit 24. oder etwas mehr oder weniger Buchſtaben alle ding zu leſen/ ſchreiben vnd außzuſprechen wiſſen.
Vnd wie ſeltzam vnd frembd vor Manns gedencken etlichen Americanern vnſer Art zu leſen vnd ſchreiben fuͤrkommen/ iſt aus folgender Hiſtorien abzunemen:
Indian. Hiſtor.
Es vberſchickte eins mals ein Spaniſcher Capitaͤn entem andern vber Feld durch einen Indianer Schlaven etliche Thierlein/ (der Caninichen Art) allerdings abgebraten/ vnd zum Eſſen wolgeſchmack zugerichtet: dem armen Tropffen kam auff dem Wege ein Appetit an/ dieſe Koſt zu verſuchen/ welches er auch thete/ vnd die Zahl derſelben vmb etliche minderte.
Er hatte aber auch darneben ein Handbriefflein zu vberlieffern/ darinnen die Zahl der vberſchickten Thierlein benennet war/ aber im vberantworten nicht vberein traff.
Da er nun mit ſeinem Recepiſſe zu ruͤck koͤmpt/ befindet ſich/ daß er davon genaſchet/ welches er auch/ weil er darumb gepeiniget wurde/ bekennen muſte.
Darauffkam er wider zu ſeinen Indianern/ vnd erzehlete jhnen dieſen Verlauff/ mit trewlicher Warnung/ daß ſie ja dieſen kleinen Briefflein (welche er mit andern wercklichen Worten beſchriebe vnd nennete) nicht trawen ſolten/ ſintemal ſelbige alles verrathen vnd kundſchafften koͤnten was einer gethan hette.
Das Toͤpffer Handwerck.
WEiter vnd zu mehrem Exempel rechnet die H. Schrifft auch das Toͤpffer Handwerck/ vnd etliche noch ander dergleichen/ vnter die eltiſten/ noͤtigſten vnd nuͤtzlichſten/ dieweil die Toͤpfferey vnd jrdene Geſchir/ Gefaͤß/ vnd dergleichen utenſilia (wie mans wegen des Gebrauchs nennet) am erſten ſind gebraͤuͤchlich geweſen/ wie das Buch der Weißheit ſagt:
Ein Toͤpffer macht allerley Gefaͤß/ vnd Syrach auch es vnter die noͤtigſten zehlet:
Auch ander Scribenten/ Alte vnd Newe nennen Opificium figulinum antiquitiſſimum, der elteſten eines.
Wird alſo zum oͤfftern das Toͤpfferhandwerck geruͤhmet.
Ja die Propheten muſten je zu Zeiten etliche Gleichniß von jhrer Arbeit ablernen/ vnd ſolche darauff dem Volck fuͤrpredigen (welches auch die Apoſtel gethan haben) daß GOtt mit jhnen werde vmbgehen/ wie der Toͤpffer mit dem Dohn/ Das iſt/ daß er Herrſchafft/ Macht vnd Gewalt vber ſie habe/ vnd ſeines Gefallens mit jhnen vmbgehen wolle.
Ja die Rechtglaͤubigen haben aus dieſem Handwerck ſich recht fuͤr Gott demuͤtigen/ vnd alſo beten vnd bekennen lernen:
Aber unn HERR/ du biſt vnſer Vater/ wir ſind Dhon/ du biſt vnſer Toͤpffer/ vnd wir alle ſind deiner Haͤnde Werck.
Sap. 17. Syr. 39. Athenæut.
Polydorus.
Jere. 8. & 19.
Rom. 9. Eſa. 45. Sap. 15.
Eſ. 46.
Vnd dieſes ſey alſo zum Exempel der nothwendigſten/ elteſten vnd nuͤtzlichſten Handwercken zu wiſſen.
Deßgleichen/ was auch die Politici beruͤhren:
Seculi ſeveritas (& neceſſitas) non dum amittebat ſupellectilem auream, argenteam, &c. ſed fictili, ligneâ, æneâ utebantur, das iſt:
Die erſte vnd eltere Welt habe nach keiner Koͤſtligkeit/ ſondern Nothwendigkeit getrachtet.
Vnd ſol man alſo ferner nach Syrachs Erinnerung/ allezeit vnd alle die jenigen fuͤr die noͤtigſten/ nuͤtzlichſten vnd beſten halten/ deren man in einer Stadt/ Gemein/ oder Land zum taͤglichen Gebrauch vnd Behelff des Lebens nicht entperen kan.
ex l. 3. §.
5. ff. de Supel. leg.
Die andern vnd mehrer Theil/ beydes kuͤnſtliche vnd ſchlechte oder gemeine Handwercke betreffend/ wolt der guͤnſtige Leſer allzeit in acht haben/ was droben im Eingang des 4. Cap. erinnert worden/ vnd bald in gemeiner Ordnung vnd Abtheilung deſſelben ferner erinnert/ auch ſonſten in Vberleſung dieſes Buͤchleins ſich finden wird/ nemlich/ daß es bey einer allgemeinen Betrachtung verbleiben ſol.
Ordnung vnd Abtheilung der Handwercker.
WAs aber die Ordnung vnd Theilung derſelben betrifft/ finden ſich hierinnen vnterſchiedliche Meinungen/ jedoch werden gemeiniglich (wie auch billich) die noͤtigſten vnd nuͤtzlichſten vornen angeſtellet/ wie auch das H. Wort GOttes ſelbſt hierzu Anleitung giebt/ vnd droben im Eingang des 4. Cap. erwieſen worden.
Weiln es auch ſehr ſchwer/ etwas genawer vnd ad ſpecicm/ einen ſolchen Vnterſcheid der Kuͤnſten vnd Handwercken zu ſtellen/ als wuͤndſchet vnd hoffet ein fuͤrnehmer Politicus/ daß GOtt vnd die Zeit noch Ingenia erwecken moͤchten/ welche einen Cyclum artificiorum humanorum, das iſt/ einen gnugſamen vnd vollkommenen Begriff aller Handwercken/ in einer feinen Ordnung (methodo) erzehlen vnd beſchreichen koͤnten.
Jac. Born. JC. in præf. tract. polit. ad lect.
Er gedenckt auch eines Buchs/ mit dem Titul: Goͤttlicher Offenbahrung/ ꝛc. darinnen ſelbiger Autor meldet/ daß im 1. Cap. des erſten Buchs Moſe/ allerley Kuͤnſte vnd Handwercke ſollen begriffen ſeyn/ beweiſet es aber nicht/ ſondern leſt es ander ſuchen vnd errathen/ welches ob es wol ſehr ſchwer fallen wil/ jedoch iſts nachdenckens wol werth.
Schonborn. JC. in Polit.
& alij.
Etliche aus den newen Politicis halten dieſe Sortirung/ vnd ſtellens ordine politico populari, veſtigijs naturæ inſiſtentes, alſo: Was da dienet vnd nuͤtzet volgender Nothdurfft/ deren ſind:
I. Vita, Victus, Sanitas, &c.
Alles was zur Leibes/ Lebens Nahrung/ Nothdurfft vnd Erhaltung/ auch deſſelben Geſundheit vnd Wolfart gehoͤrig.
II. Amictus & reliquus corporis cultus, Leibes Ankleidung vnd Verwahrung/ vnd was ſelbiger Nothdurfft verwandt.
III. Habitatio, ædiſicia, Wohnung/ Behauſung/ ſiquidem felicitatispars eſt bene habitare.
Vnd dieſe drey vorhergehende/ werden auch in den alten Kaͤyſerl. Rechten fuͤr hochnoͤtig geachtet.
Als zu ſehen/ leg. fin. §. 1. c. de his, qui ad Eccleſ. eonfug.
Et prov.
Eigen Herd iſt Goldes werth. vide & Syrac.
IV. Supellex domeſtica, neceſſaria, cum inſtrumentis utenſilibus generatim.
Allerhand noͤtiges/ nuͤtzliches Haußgeraͤthe/ ins Haußhalten gehoͤrig.
Baruch 6. Nutzlicher Haußrath.
Quia vita ſine illis adminiculis, aut nulla, aut ſatis ægra ac moleſta eſt.
V. Militia togata & ſagata, Allerley Ruͤſt- vnd Werckzeug/ auch Wehr vnnd Waſſen/ Darunter auch begriffen alles/ was Kunſt/ Wiſſenſchafft/ Geſchickligkeit/ ꝛc. zu erlangen dienlich vnd behuͤlfflich iſt.
VI. Ornatus & voluptas, luſus & recreatio.
Was zur Zierd/ Wolſtand vnd Ergetzligkeit/ des Gemuͤths vnd Leibes dienet.
Jedoch mit dieſem Vnterſcheide/ daß das Erbare dem andern vorgezogen werde/ wie denn die Politici auch ſagen: Artes, quæ nullum alium fructum prærerquam delectationem adferunt, eæ ſane homini Chriſtiano non magnopere curandæ.
Es gibt auch ſonſten von denen Artibus ludicris/ welche nur zur bloſſen/ auch wol vnnoͤtigen Wolluſt der Ohren/ Geſichts/ vnd Fleiſches ꝛc. dienen/ vnterſchiedliche judicia vnd Vrtheil/ vnd gehet bey vielen/ quod multa licent quidem, quæ tamen nec decent nec honeſta ſunt: Deßgleichen ander vnd fuͤrwitzige Kuͤnſte/ die keinen Nutzen geben/ ſind auch billich ſchlecht zu halten.
Panciroll Nov. Reper
Vnd ſaget Mattheſius recht:
Ich lobe die Meiſter/ die etwas nuͤtzliches machen/ vnd/ Kunſt iſt vnd bleibet Kunſt/ wenn man GOtt dadurch preiſet/ Tugend foͤrdert/ vnd den Leuten damit dienet.
Seneca ſagt:
Quantum temporis & ætatis eſt, diſpenſandum erat, ut ſufficeret neceſſarijs, Das iſt: Man ſol Zeit vnd Alter allzeit auff das noͤtigſte anwenden.
Bornitius ſagt abermal:
Ubi plùs voluptuarijs quàm neceſſarijs utilibus ac fructuoſis indulgetur, actũ eſt de ſufficientia rerum.
Das iſt: Wo man mehres auff Wolluſt/ denn auff Nothdurfft vnd Nutzbarkeit wendet/ iſts bald geſchehen/ das nichts klecken wil.
Wie denn eben erſtgemelter Autor/ von Fewerwercken vnd dergleichen ſagt:
Voluptas parvi momenti in oculis ſpectantium, ſed magni detrimenti inloculis & fiſco principum, Das iſt: Fewerwerck ſind den Augen des Zuſehers ein vergenglicher Schertz dem Beutel des Verlegers ein langwiriger Schmertz.
Die H. Schrifft vermahnet auch zutrachten vor allem/ nach dem/ das man braucht zur Nothdurfft im Leben/ vnd welches das aller nuͤtzlicheſt iſt.
Vnd aus der Information vnſers HErrn vnd Heylands Chriſti werden wir gelehrt zu beten/ wie vmb geiſtliche/ alſo auch vmb leibliche Nothwendigkeit/ als deſſen was zur Leibes vnd Lebens Nahrung vnnd Nothdurfft gehoͤret/ ꝛc.
Conc. 10. Nu. alleg. Bornit.
Seneca.
Idem habet: Autor des Buchs vom Geldmangel.
Sap. 13. 11. Sap. 8. Matth. 6.
Plato theilet alle vnd jede Nothwendigkeit menſchliches Lebens kurtzlich alſo:
I.
In Naturalem, Was zur fuͤrnembſten vnd vnvermeidlichen Nothdurfft vnd Zugehoͤrung des Lebens nuͤtzet/ dadurch des Menſchen Natur vnd Zuſtand Leibes vnd Lebens in ſeinen qualiteten erhalten wird.
II.
In Civilem, Welches ſonſten vnd zum vbrigen Wolſtand des Lebens dienet.
Vnd in dieſen zweyen iſt gleichsfals alles begriffen/ was entweder durch die Natur/ oder Mittel der Menſchen Hende bereitet wird.
Daher ſagt Philippus Melant.
Ad fines corporales bonos creaturæ certæ conditæ ſunt à Deo quibus vult nos uti utſint, cibi, potus, medicamenta, inſtrumenta, &c. Sicut Deus mirabili ſapientrâ res diſtinxit, & ad hos ac ſimiles ordinatos fines utendum eſt creaturis.
Iu reſp ad Artic. Bavar.
Andere theilen es etwa anders/ aus andern Vrſachen vnd Betrachtungen/ laſſen doch dabey wahr bleiben/ was aus den Rechten geſagt wird: Bonum quantò communius, tanto dignius: jenuͤtzlicher/ je werther ein ding ſeyn ſol. Vnd ligt nicht daran/ ob ſchon dieſer reſpoct nicht allezeit vnd vberall gehalten wird/ Sæpè enim quid ultimo gradu in Republ. collocatur, quod tamen uſu primum eſt.
Auch in Kaͤyſerl. Rechten paſſiren die jenigen noͤtigen Handwerckskuͤnſte: quas diſcere atq; exercere publicè intereſt.
Authent.
Barnit. JC. Cod. lib. 9. tit. 18.
Man ſihet auch an etlichen wilden Lenten/ wie ſie von vns gehalten werden/ ob ſie ſchon bey jnen von keinem Handwercken wiſſen/ dennoch aus der natuͤrlichen Nothdurfft lernen/ daß Mannes vñ Weibsperſonen/ etwas mit eigen Henden machen/ welches jnen fuͤr allen dingen zu Leibs vnd Lebens Auffenthaltung dienſtlich iſt/ als Speiſe/ Tranck/ Kleidung/ Wehr vnd Waffen/ ꝛc.
Woher die meiſte Handthierung vnd Handwercke getrieben werden.
DOctor Michael Majer erzehlet in Mythologiſchen Verſen oder Fuͤrbildungen/ die fuͤrnembſte Stuͤck/ als Mittel/ dadurch allerley Nutzen/ ſonderlich mit Handarbeit geſchafft werden kan:
Præf. luſu ſcrij.
Anſer, Apis, Vitulus, Bombyx, Ovis.
Oſtrea, Linum, Mercurius: ſervant torius orbis opes.
Das iſt:
Præf. luſus rij.
Ein Ganß/ Bien/ Kind/ vnd Seidenworm/ Schaff/ Meerſchneck/ Flachß/ Mercuriformb/ Macht/ daß die Welt bleibt vnverdorbn.
Folgt die Erklaͤrung.
I. Anſer, Ganß/ bedeutet Feder/ Gelarten/ Schreiberey/ vnd was zu Regierung/ Brieffen/ Rechnungen/ ꝛc. dienet/ wie die H. Schrifft die Feder ſchmuͤckt/ Indic. 5.
II. apis, Bien: fleiſſig Haußhalten/ Hauß Arbeit/ Speiſe/ Vorrath/ wie denn ein Bienlein ein ſehr nuͤtzlichs Thierlein iſt/ mit ſeiner Arbeit/ auch Honig vnd Wachs vielfeltig ſich brauchen vnd nuͤtzen leſt.
III. Vitulus, Rind/ bedeutet Acker vnd Feldbaw/ Bawersarbeit/ Viehzucht/ vnd alles was zu dieſem gehoͤrt:
Wie man denn von der Viehzucht allein ſtatliche Nahrung vnd Auffenthalt des Lebens haben kan/ wie auch bey den Ertzvaͤtern geweſen/ ꝛc.
Gen. 46
IV. Bombyx, Seidenwurm/ bedeutet Seiden Arbeit vud Wahren/ Sammet vnd Seiden Zeug: Iſt ein nervus mercatorum, Polyd. Verg.
de inv. rer nennet ſcricum virorum fœminarumq́; luxuriæ uberrimum alimentum, daran hat er war geredt/ wegen der immerwerenden Hoffart.
ech. 16.
V. Ovis, Schaff/ bedeut Woll/ Wollhandel/ Tuchgewand/ welches auch ſehr weitleufftig vnd mancherley.
Zum theil auch Futter vnd Peltzwerck/ fuͤr Kaͤlte zu gebrauchen.
Von Nuͤtzung der Schaffe liſet man anderswo.
VI. Oſtrea, Meerſchneck/ bedeutet Schiffarth vnd Gewerb zu Waſſer vnd vber Meer/ allerley frembde Haͤndel vnd Wahren/ auch Fiſchwerck/ ſo aus vnd vber Mer herkoͤmpt.
VII. Linum, Flachs/ bedeut allerley Geſpinſt/ Leinen Tuͤcher vnd Gewand/ allerley dergleichen Gewirck vnd Geweb/ deſſen Gemaͤcht vnnd Gebrauch faſt vnzehlich.
Daher geſagt wird: Lini neceſſitas propè æqualis pani, Das iſt:
Leinen Geraͤth iſt faſt ſo noͤtig als das liebe Brod.
Iac. Borni. JC
VIII.
Mercurius, bedeutet allerley Materien/ auch Metallen/ vnd viel ander Gezeug/ daraus die Handwercker vnd Kuͤnſtler zu arbeiten haben.
Item/ Kauffmanſchafft/ welche die gemachte Arbeit verhandthieret vnd verſchicket/ vnd Specereyen vnd ander Wahren dargegen bringt.
Welche Zugehoͤrung vnd Nothdurfft/ wann jeder abſonderlich/ vnd alle ſaͤmptlich recht betrachtet werden/ wuͤrd ſich im ſelbigen Thun eine ſolche Weitlaͤufftigkeit befinden/ welche freylich wol der gantzen Welt zu vnzehlichen gebrauch vnd Nutzen genug zu arbeiten vnd handthieren gibt/ wie man auch aus Erfahrung wiſſen kan/ vnd geſtendig ſeyn muß.
(Nota Jetzt erzehlten Nothdurfft/ Handels vnd Wandels/ Kauffmanſchafften vnd Handgewercken/ auch allerley koͤſtlichen Wahren/ geſchicht meldung/ im Propheten Ezech.
Cap. 27. vnd 28. wie auch in der Offenbahrung Johan. Cap. 18. da die Herrligkeit der Stad Tyri vnd Babylonis beſchrieben wird.)
Von Vernewerung vnd Verbeſſerung der Handwercks Kuͤnſten.
DIe Rechtsgelarten ſagen gar wol: Omne artificiũ per exercitium recipit incrementum.
Vnd der Vers lautet: Profert, commutat, concludit & omnia tempus.
Der Teutſche ſagt:
Fleiß bringt Nahrung/ Zeit bringt Erfahrung.
Syrach ſagt:
Daß man viel erfahre/ wann man einem Ding nachdencke/ Vnd Virgilius Ut varias uſus meditando extunderet artes, Daher Eoban.
Heſſus auch ſchreibt:
— Noſtros melior pervenit in annos
In Digg.
Syr. 39.
Ie deſcr. rb.
Norib.
Gloria; ſicut enim fuit ignorantiorætas, Et rudis illa prior; Sic nos creſcentibus annis Creſcere, & inventis meliores addere rebus Par fuit, & veterum vinci feliciter artes.
Auff gleichen Schlag meldet auch der Hochgelarte Conrad.
Rittershuſ. JC.
In opus Paucirolli & Salmuthi, de Nov. Rep.
Cum ſuperis mortale genus certare videtur, Artibus omnimodis mirâ ratione repertis, Nec quid quam ingenio humano natura negavit.
Omnia ſe prona huic potiùs ſubſternerc juſſit. Et: Non autem quævis artes in quolibet ævo, Ex æquò florere ſolent, aliæq́; alijs ſunt Temporibus.
Nunc occidt hæc, nunc incipit illa, Et gratâ quadam Cycli vertiginc cernas, Omnia perpetuo volvi hic quoq; circumagiq́;.
Welche Wort alle ſehr wol verdeutſcht werden koͤnnen mit den Worten Martini Opitij/ der Teutſchen Poetercy Renovatoris & Reformatoris/ alſo:
Wer ſind die Leute doch/ die gentzlich dafuͤr halten/ Daß wir bey weiten nicht/ zu gleichen ſind den Alten/ Was Kunſt vnd Witz belangt?
Sie leben in der Welt/ Vnd wiſſen nicht/ was Gott mit jhr fuͤr Ordnung helt/ Der weiſe Kuͤnſtler hat ein Wechſel aller Sachen/ Die auff der Erden ſind vnd die wir Menſchen machen Nicht bloß aus vnſer Krafft: vnd iſt hier ſo bewandt/ Daß nichts beſtendig ſey/ denn nur der Vnbeſtandt.
Schaw wie ein jeglich Ding zum erſten wird erfunden/ Durch Arbeit vnd Vernunfft/ waͤchſt denn gemach von Stunden/ Zu Stunden wider auff/ biß es zum Hoͤchſten koͤmpt/ Vnd nachmals vnvermerckt/ auch ſeinen Abſchied nimpt.
Die klugen Alten zwar/ (ich muß es nur bekennen/)
Die haben viel gehabt/ das wir nur einig nennen/ Vnd nirgends nicht mehr ſehn:
Doch wird jetzt auffgebracht/ Nicht minder kuͤnſtlich thun/ darauff ſie nie gedacht.
(Vnd nimpt dieſer Autor zum Exempel die Buchdruckerey/ darvon hernach in einem andern Capit.)
Auch ſind hierzu Mattheſij Wort wolzu mercken/ welcher alſo ſchreibet:
Daß iſt auch eine Gnade vnd Gabe Gottes/ daß er den ſawren Naſenſchweiß der Handwercks vnd andern Leute/ mit nuͤtzlichen Inſtrumenten/ kuͤnſtlichen vnd verbeſſerten Werckzeugen/ lindert/ vnd allerley kuͤnſtlichen Behelff vnd Vortheil zeigen vnd angeben hilfft/ groſſe ſchwere Arbeit dadurch leicht zu machen.
Vnd ob ſchon viel Haͤnde auch leichte Arbeit machen/ ſo helffen doch feine geſchwinde Koͤpffe mit jren vortheiligen nachſinnen vnd verbeſſern auch darzu/ daß man offt zu groſſer Arbeit nicht gar viel Haͤnde bedarff/ vnd viel Vnkoſten vnd Muͤhe erſparet wird/ vnd bleibet wol dabey/ was die gelehrten ſagen: Poſterior dies eſt diſclpulus prioris, Vnd/ poſteriores cogitationes meliores, das iſt:
Der folgende Tag iſt des vorgehenden Schuͤler/ vnd das Nachdencken iſt gemeiniglich das beſte: Sintemal die tegliche Vbung gibt jmmer newe Erfindung vnd Erfahrung/ Wie auch Vitruvius ſchreibt:
Solertia ingenia exercendo per conſuetudinem ad artes pervenerunt, quarum copiam nacti, tractando nutriverunt, & auctam per partes ornaverunt ad elegantiam vitæ.
Vnd Syneſius ſagt:
Tempus invenit & corrigt.
Die Zeit erfindet vnd beſſert ein Ding.
Conc. 12. Sarept.
l. z. c. 1.
In einem Schreiben an Wilibald Pirckeimer.
Auff gleiche Meynung redet auch der fuͤrtreffliche Albert Duͤrer:
Die menſchliche Natur hat noch nicht alſo abgenommen/ daß ein ander nicht auch etwas beſſers erfinden moͤge.
Vnd Bodmus ſagt:
Habet Natura ſcientiarum theſauros innumerabiles, qui nullis ætatibus exhauriri poſſunt.
Gleich wie aber auch nicht alles zugleich vollkommen erfunden/ ſondern gemaͤchlich von Zeit zur Zeit an Tag gebracht worden:
Alſo haben auch nicht eine/ ſondern vnterſchiedliche Nationes/ vnterſchiedliche Dinge von allerley nach einander erfunden/ auch offtmals eines des andern ſeine invention vnd Werck verbeſſert vnd vermehret.
Denn was erſtlich ſchlecht vnd alber ding vnd manier geweſt/ das iſt hernach mit der Zeit durch Vbung vnd Nachdencken/ auch mit anderer Huͤlff/ Rath vnd Beyſtand jmmer zur beſſern perfection kommen/ vnd je lenger je angenehmer worden.
Alſo ſagt auch Livius:
Primæ origenes & proxima originibus, minus præbent voluptatis:
Daher mans auch nennet:
Eine alte Welt.
Vnterſchieden Volcker/ vnterſchiedener Wercke Erfinder.
Lib. 1. Dec. 1.
Es ſind auch nicht allein die Menſchen beyderley Geſchlechts Erfinder der Dinge geweſen/ ſondern es haben auch bißweilen die vnvernuͤnfftige Thier/ mir vnd ander Anlenung gegeben zu etlichen Werckzeugen/ denſelben nach zudencken/ vnd außzumachen.
Als zum Exempel:
Die Saͤgen ſollen erfunden ſeyn/ durch einer groſſen Schlangen zeckigen Kinbacken/ wie auch die Fiſche mit jhren Floſſen vnd Schwaͤntzen/ im Schwimmen fortzukommen/ ſollen Vrſach gegeben haben/ die Schiffe zu machen/ vnd mit Rudern beydes zu Schiffen/ vnd die Schiffe auffden Seiten vnd von hinten zu regieren vnd wenden.
Etliche vnveruͤnfttge Thier geben Vrſach zu Erfindung eines Dings.
Polydorus.
Virgil.
Der Kaͤyſer Juſtinianus ſagt:
Qui ſubtiliter factum emendat, laudabilior eſt eo, quiinvenit.
Vnd Wendel Dieterlein: Es werden mancherley Kuͤnſte/ durch ſinnreicher Leute Nachforſchung vnd ſcharffſinnige Erfindung/ auch zuſatze Verenderung vnd Verbeſſerung/ je lenger je hoͤher gebracht.
Et ſemper exantiquis nova prodeũt, & ex novi antiqua vileſcunt: Daher/ was alt vnd gar gemein worden/ nicht mehr ſo hoch/ als das jenige/ ſo new/ ſeltzam/ vnd verbeſſert iſt/ gehalten wird.
In ſeiner Architect.
Auch ſol man bey newen Erſindungen vnd Verbeſſerungen/ gleichwol der Alten in Ehren zu gedencken/ nicht vergeſſen/ alldieweil ſelbige in vielen die Bahn zuvor gebrochen/ vnd den Weg trewlich gewieſen haben/ daß man jhnen deſto beſſer vnd gluͤcklicher nachgehen kan.
Darumb auch der fuͤrtrefflichſte Julius Cæſar Scaliger erinnert/ vnd aus der Warheit vnd Erfahrung bezeuget:
Ego nequaquam homineseſ.
ſe nos dicere conſuevi, ſed partes hominis, ex omnibus enim aliquid fieri poſſe, idq; non magnum, exſingulis penè minns, quàm nihil. Quare priſcis illis, etiam hiſpidis, etiam qui errarunt, habendam eſſe gratiam cenſeo.
Das iſt: Ich bin nicht gewohnet vns Menſchen zu heiſſen/ ſondern nur Theil eines Menſchen.
Denn von allen kan wol etwas/ jedoch nicht gar groſſes/ zu wegen gebracht werden:
Aber von einem oder wenigen/ kan nicht viel beſonders kommen.
Darumb ſol man den Alten/ ſo grob ſie auch geweſen/ ja da ſie auch gejrret haben/ gleichwol Danck ſagen fuͤr jhre Werck.
Exerc. 14. Diſt. 4.
Vnd ſonderlich ſol man auch in Verenderung oder Verbeſſerung eines Dinges/ dem principal fundamenr vnd natural ornament nachgehen/ vnd dabey den beſten Nutzen/ ſo ein Dieng geben mag/ bedencken/ vnd es dabey bleiben laſſen.
Worauff man in Verbeſſerung eines dings ſehen ſol.
Es geſchicht auch wol/ daß durch viel ſehr kuͤnſtliche der ſinnreichen Menſchen Haͤnde Werck/ auch die Natur vbertroffen wird/ vnd iſt war/ wenn man ſagt: Ars naturam imitatur, eandemq́; juvat promovet, ſupplet: immò corrigit & caſtigat, ſæpê etiã ſuperat.
Et:
Naturam non ars modò, ſed & fraus & fortuna imitatur, oder nach der Teutſchen Reimen:
D. Riyius.
ornit.
JC. Idem.
Die Kunſt der Natur offt thut gleichen/ Vnd wil derſelben wenig weichen/ Auch thut Betrug vnd Gluͤck nachſchleichen.
Wie deñ bey der Orgel im Muͤnſter zu Straßburg auch ſtehet:
Man ſagt vnd iſt auch offenbahr/ Daß die Sinnreiche Kunſt fuͤrwar/ Der Natur Nachfolgerin ſey gar.
Wird erklaͤrt durch das Gleichniß/ vom ſingen der Menſchen/ Voͤgel/ ꝛc. welches die Orgel durch jhre Inſtrumenta nach thut.
Vnd iſt auch diß war:
Vivit in Arte Natura, quam patris manus expreſſit, Vivit in Natura Ars, quam filij genius aſſe quitur.
Jedoch nechſt der Gnade vnd Gabe GOttes/ thut zu allerley Verbeſſerung der Fleiß am meiſten/ wie der ſchoͤne Verß lautet:
Excolit humanos divina induſtria ſenſus.
Wie denn zur Zeit an einer Ehren Pforten iſt gemachet worden die INDUSTRIA, oder Fleiß/ ein ſilbern Weibsbild/ wie eine Goͤttin/ mit einem guͤlden Circkel/ Richtſcheid vnd Linial in Haͤnden/ dabey dieſe Schrifft:
Induſtria artium parens.
Vnd durch ſolchen Fleiß kommen die kuͤnſtliche Erfindungen/ Stellungen/ Proportionirungen/ wolgeſchickte Ordinirungen/ kuͤnſtliche inſtrumenta vnd machinationes, vnd dergleichen.
Daher ſagt auch Polyd.
Vergil.
Quotidie aliquid admiratione dignum hominum induſtria invenit.
l. 2 c. 5. de invent. 1.
Es iſt auch gar wol gethan/ vnd gibt viel Fruͤchtungen/ wenn man die alten vnd newen inventiones vieler Dinge gegen ein ander helt/ vnd wie Johan Wredeman ſaget:
Multi nec frnſtra putant, quod hodierno die multo ſubtiliora opera, ſecundum artem, in uſu ſint, quàm olim eſſe ſolebant.
Vnd ob wol die Alten zwar treffliche Wercke/ ſonderlich an Gebaͤwden gemachet/ welche vnter die Admiranda gerechnet/ vnnd davon gantze Buͤcher geſchrieben worden/ (als von einem Roͤm.
Theatro: Opus omnium maximum, quæ unquam ferè humanâ manu facta ſunt,) Jedoch hat man auch noch etliche newere Werck vnnd Kunſtſtuͤcke/ an Gebaͤwden vnd andern Dingen/ welche vielen andern nichts bevor geben/ vnd ſagen etliche recht:
Inventa etiam noſtri ſeculi magni facienda:
Deus enim nec uno tempore, nec loco, nec ſimul, nec ſemel, omnia prodit, nec ulla ats eodem tempore cepta & perfecta fuit: Sed: Et vetus atq́; novum inventum perfectio laudat.
In Prolog.
Architect.
Plinius- Lipſius.
Bonit. JC.
Das iſt:
Es ſey ein Kunſt new oder alt/ Iſts gut ein jede ſein Ruhm behalt.
Vnd ob auch wol etliche meynen/ es ſeyen jetziger zeit vnd bißhero die kuͤnſtlichen Handwercke auffs hoͤchſte kom̃en:
Jedoch hat es nicht allein vorzeiten gute Kuͤnſtler vnd Arbeiter geben/ (wie an vielen Orten H. Schrifft/ vnd bey andern Scribenten koͤſtliche Gemaͤchte/ Geſchmeide/ Kleinodien/ Schmuck/ Geraͤthe/ vnd dergleichen gedacht wird) ſondern es haben die Kuͤnſte noch kein auffhoͤrens/ wird auch noch ins kuͤnfftig/ wers erlebt/ jmmer etwas ſich finden/ vnd mit verwunderung ſehen laſſen/ wie droben Albert Duͤrer geſagt hat.
Vber das/ ſo iſt auch die Nothduͤrfftigkeit vnd Mangel eines Dings/ offtermals gute Gelegenheit/ etwas zu erdencken/ als zum Exempel:
In den Indianiſchen Bergwercken/ weil man nicht Seiler vnd Stricke genug haben kan/ braucht man an deren ſtat zerſchnittenes/ außgedehntes vnd gewundenes Ochſen Leder.
Item/ erſt vnter Mannes Gedencken/ iſt daſelbſt durch einen Portugaleſer erfunden worden/ ein Kraut (welches daſelbſt jaͤhrlich vnd haͤuffig waͤchſt) zu dorren/ vnd ſelbiges an ſtat des Holtzes vnd Kohlen (deſſen daſelbſt wenig iſt) zum Gold vnd Metal ſchmeltzen zu gebrauchen/ welches auch das Fewer/ Hitz vnd Gluth ſehr wol helt.
Daher ſchreibet Polyd.
Virgil.
Multæ res vitæ neceſſariæ, urgente neceſſiitate, (quæ rerum magiſtraeſt) inventa ſunt.
Et neceſſitas multas vitæ commoditates adinvenit.
Das iſt: Die Noth iſt vieler Dinge Lehrmeiſterin.
Nothdurfft vnd Mangel lehrt vtel ding erdencken vnd erfinden.
I. r. c. 3. & l. 3. c. 3. de rer. inv.
Tertul lib. de idololatr.
So koͤmpt auch offt eine Kunſt aus der andern/ wie etliche der Alten geſagt: Nulla ars non alterius artis, aut mater aut propinqua eſt:
Welches wol mit des Teutſchen Poeten Worten gegeben wird:
Hans Sachs.
Viel Kunſt aus eim Handwerck entſpringt/ Daß ein Kunſt auff die ander dringt.
Sonſten hat man bey Ab- vnd Zunehmung der Kuͤnſte auch dieſes zu betrachten/ was Pancirollus erinnert:
Weil Gott der HErr woͤlle/ daß je zu zeiten etwas in Abgang/ dagegen etwas in Schwang vnd herfuͤr kommen ſol/ daß ſolches vnter andern auch dieſes andeute/ daß nemlich dieſer gegenwertige Wandel vnd Welt mit der Zeit vergehen/ vnd ein anders vnd newes dagegen angehen werde.
lib. 1. nov. rep.
Es ſind auch die Erfinder eines guten nutzbaren Dinges beydes des Ruhms vnd auch der Verehrung wol werth: ſintemal (wie Johan Wredeman ſagt) etwas gutes erfinden/ oder ein erfunden Ding verbeſſern in einer Kunſt/ iſt pretioſus labor, das iſt eine ſolche Arbeit/ da eine Verehrung wol angelegt bleibt.
Vnd Bornitius: inventoribus alicujus rei novæ, utilis, & publicè proficuæ, debet concedi alipuod privilegium loco mercedis.
Der Koͤnig Xerxes, wie auch die Sybariten/ vnd ander Wolluͤſtige mehr haben nur den jenigen/ welche etwas Schleckerhafftes von Naſchbißlein wuſten zuzurichten/ groſſe Verehrung vnd Befreyung widerfahren laſſen.
Vnd bey dieſen Sybariten vnd jhres gleichen/ wuͤrde gewißlich der jenige/ willkomb geweſen/ vnd ſtatlich verehrt worden ſeyn/ welcher vor langen Jahren zu Venedig den Zucker/ (welcher vor alters gemeiniglich nur zur Artzuey gebraucht worden) durch eine newe Erfindung alſo zubereitet/ daß man denſelben reinigen/ vnd zu allerhand Schleckereyen gebrauchen kan.
Vnd hat derſelbe Kuͤnſtler vber 100000. ﬂ. damit gewonnen/ vnd ſolches Gut ſeinem Sohn/ der ſich Adelen laſſen/ auch hinterlaſſen/ welcher es aber alles verthan and verzehret hat.
Aber viel beſſer gethan were es/ wenn man die jenigen verehrete vnd befreyete/ welche durch ſinnreiches Nachdencken/ vnd fleiſſige Arbeit etwas nuͤtzliches erfinden koͤnnen:
Invenire enim primum præcipuumq́; eſt, reiq́; inventæ dignitas adeò multos trahit in amorem ſui, ut ſinguli, ſi fieri poſſit, artis alicujus Autores ſe dici velint, novis inventionibus gloriantes.
Die Lacedemonier hatten hierinnen eine ſonderliche Gewonheit/ (war aber ſeltzam vnd nicht zum beſten) daß ſie zwar frembde Handwercker neben den jhren auffnamen/ vnd arbeiten lieſſen:
Aber wo einer in einem oder dem andern/ eine newe Invention oder Kunſt auffbrachte/ ſo zuvor daſelbſten nicht geſehen ward/ verwarffen ſie es/ vnd vertrieben den Meiſter aus der Stadt.
Aber etliche viel andere habens beſſer bedacht/ in dem ſie beydes den Erfindern vnd Verbeſſern eines Dinges groſſe Ehr vnd Vergeltung gethan/ offtermals auch ſonderliche Gedaͤchtniß geſtifftet/ ja ſolche fuͤr halbe Goͤtter gehalten vnd geehrt haben/ vnd wenn etwas nuͤtzliches vnd gutes/ etwa von einem erdacht worden vnd auffkommen/ hat man den Goͤttern geopffert vnd geruffen:
O inventum aliquod bonum mactatione dignum!
Es haben auch offt wegen Erfindung etlicher dinge/ viel Laͤnder vnd Staͤdte gezanck et/ vnd jede deſſelben Ruhm allein haben wollen/ wie deñ ſonderlich Griechenland mit erdichten Hiſtorien/ ſchier alle Antiquiteten vnd erfundene Ding an ſich ziehen wollen.
Auch haben die Egyptier faſt gleichen Ruhm haben wollen.
Sonſten ſchreibt man auch viel erfundene Ding dem Moſi vnd andern Alten zu.
In prolog.
Architect.
Bornitins ex marcello Do. nato. Plinius nominat.
Gulæ proceres.
Valer. Max. l. 9. c. 1. Athenæus.
Panciroll de Nov. Repet.
& Thom. Garzon.
iu Piazzo univerſ.
Polydorus. Virg. pref.
de inv. rer.
Alſo hat Pythagorasgethan.
Mattheſ in Sarepta.
Græci homi. num genus in ſui laudem effuſiſſimum.
Polyd.
Verg. l 2. c. 7. inv. rer.
Etliche fuͤrnehme Patres vnd andere Scribenten/ ſeynd der gentzlichen Meynung/ es habe Gott der HErr den Ertzvaͤtern vnd Einwohnern der erſten Welt/ vnter andern Vrſachen auch darumb ſo langes Leben verliehen/ daß ſie deſto beſſer vnd laͤnger vielen Dingen nachdencken/ vnd deſto mehr nuͤtzliches erfinden/ vnd den Nachkommenden hinterlaſſen moͤchten/ gleich wie in Aſtrologia, Geometria, &c. alſo auch in andern Kuͤnſten vnd Wercken.
Vnd Beroſus meldet/ daß Noah vnd ſeine Soͤhne/ nach dem ſie aus dem Kaſten gangen/ vnd die Welt auffs newe haben angefangen zu bewohnen/ haben ſie vnd jhre Nachkommen in etlichen Gliedern nacheinander gemeiniglich zn einem mal zwillinge/ Knaͤblein vnd Maͤgdlein gezeuget vnd gebohren/ damit nicht allein das vntergangene/ verderbte menſchliche Geſchlecht bald wieder vermehrt/ ſondern auch von jhnen allerley nothduͤrfftiges Dinges wider erdacht wuͤrde/ das muͤheſelige Leben deſto bequemer zu fuͤhren/ vnd die Welt wider in ein wolſtendiges eſſe zu bringen vnd zu erhalten: neq; enim Deus vel natura unquàm defuit neceſſitati, quæ ad univerſi orbis ſpectat opulentiam, das iſt/ (wie die H. Schrifft ſagt) daß nichts leer ſtuͤnde/ was er/ (der Schoͤpffer) gemacht hat.
Alle. Mattheſ. in diluvio.
Polyd.
Verg. l. 1. c. 17.
Eſa 45. Sap. 14.
Ex Dione.
Mattheſ.
10 Sarep. con. 12.
Es iſt auch bißweilen den Kuͤnſtlern vngleich/ vnd wider jhr verhoffen gelohnet worden.
Als/ Kaͤyſer Tiberius Nero/ hat einen fuͤrtrefflichen Kuͤnſtler/ welcher neben andern vielen trefflichen Kuͤnſten/ auch das Glaß zuͤgig vnd vnzerbrechlich kunte machen/ daß es nur eine Teiche fiele/ welches man wider kunte außrichten/ toͤdten laſſen/ aus vrſach/ damit nit die Metallen des Goldes vnd Silbers/ dadurch in Vnwert kaͤmen.
Es meynen aber etliche/ gemeldter Kaͤyſer habe ſolches viel mehr ex malignitate naturæ gethan/ Das iſt/ weil er allen kuͤnſtlichen vnnd ſonſten auch fuͤrtrefflichen Leuten ſehr feind geweſen.
Aber viel anders vnd loͤblicher war geſinnet Kaͤyſer Ferdinand. I. welcher mit Worten vnd Wercken pflegte die jenigen zu ehren/ die GOtt ſelbſt ehrete/ vnd jhnen fuͤr andern die Gabe der Kunſt vnd Geſchickligkeit/ etwas Kuͤnſtliches zu machen/ verliehen hatte.
Was aber in ſpecie ferner betrifft etlicher Erfinder Perſonen vnd Namen/ wuͤrde es allhier zu lang zu erzehlen/ wie derẽ gedachtwird bey etlichen Autorn.
Iſt aber in gemein bekand/ daß Dædalus Athenienſis, Euclides, Eudoxius, Architas Tarentinus, Archimedes Siracuſanus, Demetrius Koͤnig in Maccd.
vnd andere/ die meiſten ding in allerley Handthierung/ Werck-Hauß- vnd Ruͤſtzeugen/ Inſtrumenten/ Ruͤſtungen auch Aſtronomiſchen vnd andern Wercken/ Item/ Kriegsruͤſtungen/ Zeugen/ Wehren vnd Waffen/ erfunden haben.
Wie denn vom Dædalo geſagt wird:
Dædalus ingenio fabræ celeberrimus artis.
Vnd das Sprichwort: Dædali opus, wenn man von einem kuͤnſtlichen Werck hat ſagen wollen.
Architas von Tarent, hat eine hoͤltzerne Tauben fliegend machen koͤnnen/ Vnd dieſer Architas mag wol aller Mechaniſchen kuͤnſtlichen Dingen erſter Vater genennet vnd gehalten werden/ iſt des Pythagoræ diſcipul geweſen/ vnd des Platonis in ſolchen Kuͤnſten præceptor.
Dieſer Architas iſt ein fuͤrtrefflicher Mathematicus geweſen/ vnd gedenckẽ ſeiner etliche fuͤrneme Schribenten.
Sonderlich von Archimede Syracuſano, wird in den Hiſtorien viel gemeldet/ von ſeinen kuͤnſtlichen Wercken/ zeugen vnd Inſtrumenten/ ſonderlich welche er bewegt vnd getrieben (wie Zeiſing etlicher deren gedencket) Koͤnig Demetrius hat auch viel Inſtrumenta/ ſonderlich von Kriegszeug erdacht/ daher hat man jhn genennet den Stadt Verderber.
Was die Minervam betrifft/ iſt oben etwas gemeldet.
Polyd. Virg. Panciroll.
Salmuth.
Garz. in Pinz. univ. Leonh. Fior.
Ovid.
Zeiſing in theatr. Mach.
Suche von dieſem weiter vnten im 7. C. Plutarchus.
Livius.
Droben cap.
2. fol. 33.
Weil denn durch die Gabe Gottes/ vnd groſſen Fleiß/ Nachdencken/ Muͤhe vnd Arbeit ſolche vnd andere gute Kuͤnſte herkommen/ alſo werden ſie daher genennet: Artes Mechanicæ (ab αν & μῆχος) weil ſie erlanget werden/ multâ inventione, cogitatione, machinatione, ingenio ſimul & manibus: welchs durch den Spruch Syrachs erklaͤrt wird: daß man in Kuͤnſten vnd Handwercken offt weiter auff etwas dencken muͤſſe.
Bornitius JC. Syr. 39. Plato. Ariſtot. Hieronym.
Phil. Melanh. trac.
de Mag. civil.
Hiervon ſchreibet auch Phil. Melanth. ad artes reſtituendas Deus inſerit ſingulares motus talibus artificibus, & manifeſtum ita teſtimonium oſtendit præſentiæ ſuæ, in politijſ: immò nec politiæ nec artes dutabiles eſſent, niſi ſubindè â Deo excitatentur inſtauratores.
Daher ſagt auch Johan Wredeman: Bonæinventiones, reparationes ac reſtitutiones artium, non ſunt ſpirituum ſomniculoſorum & inertium crapulonum, ſed ſagaciſſimorum hominum.
Wie aber ſolche Kuͤnſtler eins theils jhre von Gott empfangene Gaben anlegen vnd gebrauchen/ erfaͤhret man taͤglich/ daß offt ein kuͤnſtlicher Kopf/ vnd liederlicher Tropffin einem Kleide ſtecken/ vnd groſſe Kuͤnſtler offt groſſe Schaͤlcke ſeyn:
Wie etliche Autores von Perillo ſchreiben.
In prol. Arch.
D. Riv.
Wir wollen auch hoͤren/ was Aventinus hiervon gar ehrlich vnd war ſchreibe:
Das dritte Haͤuptſtuͤck der Philoſophilehret arbeiten/ vnd etwas machen mit dem Leib vnd Haͤnden/ darunter werden begriffen allerley Handwercke/ darumb nennens die Griechen Mechanicas, das iſt/ die arbeitſame vnd machende Kuͤnſte/ vom Wort μηχά, welches heiſt/ eine Arbeit/ oder etwas gemachtes/ daher auch das Teutſche Wort/ machen/ ſeinen Vrſprung hat.
Vnd beklagt Aventi. nus/ (wie auch etliche andere) daß vor zeiten die Bettel Moͤnche auch zum theil die hohen Schulen/ den Handwerckskuͤnſten nicht einen geringen Schandflecken angehenget/ in dem ſie ſelbige aus Vnverſtand vnd Hoffart geheiſſen/ mœchanicas/ als vnechte vneheliche Kuͤnſte/ (nemlich vnd vermeintlich gegen die ſpeculirende Philoſophia zu rechnen) mit dem fuͤrgeben/ quia mœchari faciunt intellectum à ſua proprietate.
Aber das iſt weit gefehlet vnd boͤßlich philoſophirt.
Hetten ſie aber dem Platoni zugehoͤret/ der wuͤrde ſie eines beſſern berichtet haben/ nemlich/ ein Mechanicus vnd Mechaniſche Kuͤnſte werden genennet/ weil ſie nach fleiſſigem Nachſinnen/ auch Muͤhe vnd Arbeit/ vnd einen kuͤnſtlichen Handgriff erfordern vnd gebrauchen/ Ja der mehrertheil ſolcher Mechaniſchen Kuͤnſte/ kommen her aus der Phyſicâ, Mathematicâ, vnd Geometriâ, vnd ſeynd derſelben ſubalternæ.
l. 1. Annal.
In Cratylo.
Das V. Capitel Etlicher Alter vnd Newer fůr trefflichen vnd kuͤnſtlichen Wercken/ Stuͤcken/ vnd Handarbeiten/ Beſchreibung/ Ruhm/ vnd Gedaͤchtniß.
JCti. aus den Kaͤyſ. Rechten.
QBs zwar wol an dem iſt/ was man zu ſagen pfleget:
Nullum opus humanum ſemper dutat. Et: Mortalis labor nihil efficit immortale.
Jedoch bezeuget die Erfahrung/ daß viel Wercke etlich hundert Jahr lang gewaͤhret/ vnd noch dergleichen mancherley verhanden ſeyn/ dabey man allerley betrachten kan.
Vnd dieweil Gott der HErr Kunſt vnd Verſtand gibt/ auch Kunſt vnd kuͤnſtliche Wercke in GOttes Wort geruͤhmet werden/ wie auch ein jedes rechtſchaffenes Werck ſeinen Meiſter allezeit lobet:
Als ſollen wirs auch alſo halten/ weil es ja heiſſt:
Honos alit artes.
Welches recht alſo verteutſchet wird:
Dan. 1.
Syrac.
Hans Sachs.
Die Ehr iſt aller Kunſt ein Speiß/ Die ſie ernehret aller Weiß.
Vnd wie des Jamblichi Wort lauten:
Τὸ τιμώ μενον ἄξεται, Τὸ ἀτιμαόμ ον ἐλατται.
Honoratum augetur, Contemptum imminuitur.
Vnter denſelben beruͤhmbten Menſchen Haͤnden Wercken/ ſeynd erſtlich zu betrachten die VII. Wunderwercke der Welt/ wie ſie von Alters hero dafuͤr gehalten worden/ vnd von vnterſchiedlichen Autoribus, doch vngleich erzehlet vnd beſchrieben werden/ vnd ſind geweſen folgende:
I.
MAUSOLEUM, Des Koͤniges Mauſoli in Cariâ Grab/ welches ſchoͤne Gebaͤwde/ jhme/ ſeine Gemahlin/ die Koͤnigin Arthemiſia von lauter ſchoͤnen Marmorſteinen/ mit vielen Sewlen vnd dergleichen geziert/ aus groſſer Liebe gegen jhme/ zu langwaͤrendem Gedaͤchtniß/ erbawen laſſen.
Dann dieſe Koͤnigin hat jhren Mann/ gemeldten Koͤnig dermaſſen geliebet/ als/ ſuper omnes amorum fabulas, ultraquè humanæaffectionis fidem, vnd hat die cineres oder Aſchen/ von des verbrennten Mannes Leichnam vnd Gebeinen (wie es bey vielen Heydniſchen Leuten gebraͤuchlich) eins theils mit Getraͤnck eingetruncken/ vnd andere viel mehr violenti amoris indicia ſehen laſſen.
Die Koͤnigin iſt zwar auch geſtorben/ ehe denn es außgebawet worden/ Aber wie ſie jhres Mannes Gedaͤchtniß jhr laſſen angelegen ſeyn: Alſo haben auch die Kuͤnſtler vnd Werckleute jhrer Kunſt vnd Fleiſſes ein Gedaͤchtniß an dieſem ſchoͤnen Werck hinterlaſſen woͤllen/ wie die Scribenten melden/ (illa viri fortiſſi mè adamati, illi verò gloriæ artisq́; ſuæ monumentum reliquerunt) wie es denn iſt außgebawet vnd verſertiget worden durch die Kunſtreichſten Meiſter/ welche zur ſelben Zeit gelebt vnd florirt haben.
Sonſten haben auch die Egyptiſchen Koͤnige/ vnd andere fuͤrnehme Leute derer Orten/ ſehr viel Koͤſtliches an Gebaͤwden vnd Schaͤtzen an jhre Begraͤbniſſen gewendet/ wie die Hiſtorien davon melden/ vnd ſonderlich hat der Koͤnig Simandius andere hierinn vbertroffen/ wie aus den Alten beweiſet Gabriel Kaltemarckt.
Ja Beſchreibung der Paradiß Waſſer.
Vide libr.
Catalog.
Gloriæ mundi.
II.
PYRAMIDES in Eygpten/ ſonderlich die zween groͤſſer/ vnd ſagen zwar Plinius, Pancirollus, vnd Chaſſanæus, daß man ſelbige zu bawen keine ander Vrſach wiſſe/ denn diß: ut nec pecunia ipſa, nec etiam plebs eſſet otioſa, das iſt: damit das Geld vnter die Leute kom̃en moͤchte/ vnd die Leute dafuͤr zu arbeiten hetten/ jedoch fuͤrnemlich zu Grabeſtedten vnnd langem Gedaͤchtniß der Koͤnige/ Koͤnigin/ vnd ſonſten fuͤrnemer reiche Leuten dieneten/ wie deñ kein Gebaͤwde/ Alters halber/ lenger ſtehet/ denn ſolche Pyramides/ vnd ſind gelegen bey Memphis/ heutiges Tages Cairo genandt/ haben den Namen Pyramides/ weil ſie ſich oben auff/ wie an Fewers Flammen zu ſehen/ zuſpitzen/ vnd eben vmb ſolcher Pyramidaliſchen oder auffgeſpitzter Form wegen/ in welcher ſie gebawet worden/ ſeynd ſie ſo langwerig.
Wie denn die andern alte Wunderwerck alle zu grunde gangen/ auſſer dieſen Egyptiſchen Pyramiden/ welche/ gleich wie ſie bißhero nun mehr vber vierdhalb tauſend Jahr geſtanden/ alſo auch wol noch ſo lang ſtehen koͤnten/ vnd jeziger Zeit mehr abzutragen/ als vor dieſem zu bawen/ koſten wuͤrden.
Vnter allen denſelben/ ſind noch drey ſolche jetziger zeit verhanden vnd zu ſehen/ Die andern ſeynd durch Krieg vnd langes Alter eingangen.
An deren einen haben in zwantzig Jahren/ drey mal hundert tauſend/ vnd ſechzig tauſend Menſchen gearbeitet.
Den groͤſten hat gebawet der Koͤnig Chemes (oder Cheophes) welcher zur Zeit des Propheten Samuelis/ vnnd der Koͤnige Saul vnd Davids/ funfftzig Jahr in Egypten geherſchet.
Zu oberſt deſſen iſt ein gevierdter Platz/ deſſen jede Seiten acht Schrit/ vnd der Vmbkreyß 32. Schrit weit:
Weil man darangebawet/ iſt allein fuͤr Knoblauch/ Zwibeln/ vnd ander Kraͤuter/ ſo man den Arbeitern zur Speiſe geben/ 1600.
Talent/ das iſt/ neunhundert tauſend/ vnd ſechtzig tauſend Cronen ſpendirt vnd auffgewendet worden.
Die Stein hierzu gebrauchet/ ſind ſehr hart zu arbeiten/ ſollen aus Arabia dahin gebracht ſeyn/ wiewol etliche (welches auch glaͤublicher) fuͤrgeben/ daß ſelbige in Egypten/ am Gebirge Troico/ daher auch dieſer Stein Troicus lapis genennet worden/ gebrochen/ vnd zimlich weit/ als in 12. Teutſche Meilen/ zu ſolchem Baw gefuͤhret werden muͤſſen.
Gemeldter Pyramis hat außwendig auff allen 4. Seiten Stuffen von der Erden biß zum Oberſten/ daß man hinauff ſteigen kan/ ſeynd aber ſehr ſchmal/ derhalben etwas faͤhrlichen hinauff zuſteigen.
Im Mittel der Hoͤhe deſſelben/ iſt auff der Seiten gegen Niedergang der Sonnen eine Thuͤr/ dadurch man in die jnnern Gemaͤcher vnd Kammern kommen kan/ deren etliche mit ſchoͤnen polierten Marmor bekleidet/ vnd in einer ein marmorſteineꝛn Sarg.
Dieſes Pyramidis gedencket auch Sebaſtianus Serlius.
l. 3. Architect von den alten Gebaͤwden.
Refer Pancir. ex vet.
Aut.
Einen ſolchen Obeliſcum oder Pyramidem hat auch bawenlaſſen/ Raemſes oder Ramiſes/ Koͤnig in Egypten/ vnd war einer vberaus groſſen Hoͤhe/ aus einem Stuͤck Stein/ vnd iſt von 20000.
Menſchen auffgerichtet worden.
Da man mit dem heben oder auffrichten iſt vmbgangen/ befuͤrchtet ſich der Koͤnig/ es moͤchte dieſes Werck wegen der ſehr ſchweren Laſt/ Schaden nemen.
Damit nun die Werck- vnd Bawleute deſto mehren vnd ſorglichen Fleiß anwendeten/ ließ er ſeinen leiblichen Sohn/ an die Spitze/ welche zu oberſt kommen ſolte/ anbinden/ vnd alſo zugleich mit auffheben/ damit des Steins wegen des Sohns verſchonet wuͤrde (quô majus periculum curæartificum denunciaret, filium ſuum alligavit cacumini, ut ſalus ejus apud molientes prodeſſet lapidi; qúâadmonitione laborantium diligentiam excitavit, qui inte grum illum elevarunt.)
Vnd hat man mehr Muͤhe in Auffrichtung deſſelben haben muͤſſen/ als vor her Arbeit geſchehen jhn auß zumachen.
Dieſes Obeliſci hat der Perſiſche Koͤnig Cambyſes/ in Verherung des Egypten- Landes verſchonen laſſen/ motus reveren tiâ operis, das iſt vmb des herrlichen Wercks vnd Gedaͤchtniß willen.
Sonſten an einem andern groſſen Obeliſco, auch aus einem Stein gemacht (welcher noch zu Rom zu ſehen iſt) lieſet man dieſe Verß:
Panciroll. ex Plinio.
Silapis eſt unus, die quâ fuit arte levatus, Sed ſi ſunt plures, dic ubi congeries.
Das iſt:
Iſt dieſe Laſt nur ein Stein/ ſo ſage an/ wie man jhn auffgehoben/ Seynds aber viel Steine/ ſo zeige an/ wie vnd wo ſie zuſammen gefuͤget ſeyn.
Matth. Quad. in Comp. Coſmogr.
Etliche Autores nennen die Egyptiſche Koͤnige/ ſolcher Gebaͤwde wegen/ Aſinos coronatos, gekroͤnte Eſel/ vnd ſagen/ es ſey nur eine vnnuͤtze Geldpralerey/ vnd ſehr ſchlechte Gedaͤchtniß/ weilen man nicht gewiß wiſſen moͤge/ welcher Koͤnig oder Bawmeiſter ſolche Pyramides gebawet haben/ hette auch das Geld viel zu nuͤtzlichern Gebaͤwden koͤnnen vnd ſollen angewendet werden.
III. MURI BABYLONIS.
Die Stadmawren der alten herrlichen Stadt Babylon/ im Aſſyriſchen Lande/ von der Koͤnigin Semiramis erbawet/ daran eine vnzehlige Menge Volcks/ als drey mal hundert tauſend Menſchen gearbeitet/ das alle Tage ein Stadium, (iſt ſo weit als 125. Schrit) vnd die gantze Mawren mit aller Zugehoͤr/ inner Jahres Friſt verfertiget worden.
Sind gebawet geweſen aus Ziegelſteinen/ die Hoͤhe derſelben war 200. Werckſchuch/ ſo hoch/ daß manns nicht erſteigen koͤnnen.
Die Breite war 50. Werckſchuch/ daß oben darauff zwo wagenfuhr einander gar raͤumlich außweichen/ ja ein Wagen ſich vmbwenden kuͤnte.
Es waren auch an dieſer Mawren 250. groſſe Thuͤrm/ in einer weiten von einander/ daraus denn die Veſte dieſer Mawren leichtlich zuerachten.
Zwiſchen den Mawren inwendig/ vnd den nechſten Haͤuſern war Raum eines Stadij, oder 125. Schrit/ zu Garten vnd Feldern zugerichtet.
Die Stad Ninive ſol faſt dergleichen Mawren an der groͤſſe vnd weite gehabt haben.
Dieſe Stad Babylon/ iſt der Chaldeer Haͤuptſtadt geweſen/ dadurch der Fluß Euphrates gelauffen/ an einem ſehr fruchtbaren Ort des Landes.
Etliche ſchreiben/ ſie ſeye ſchon von den Nachkoͤmlingen des Ertzvaters Noah zu bawen angefangen worden/ aber Semiramis die Koͤnigin hats hernach erſt ſo herrlich erbawet.
Strabo.
Plin. & alij.
Hierony m. in c. 2. Hoſ
Zu dieſer Stadt Zierd vnd Nutzbarkeit/ hat auch nicht wenig geholffen/ Hortus Babylonis penſilis, der wunderbare Garte der obbemelten Koͤnigin.
Denn gleich wie ſie die gantze Stadt Babylon gar vberaus herrlich gezieret mit einer groſſen ſteinern Bruͤcken vber den Euphrat/ vnd einem koͤniglichen Pallaſt: Alſo hat ſie inſonderheit auff dieſen Garten viel gewendet/ welcher ſehr kuͤnſtlich erbawet ſtunde/ auff hochgemawrten Seulen vnd Gewelben/ mit ſteinern Taffeln oder Schalen gepflaſtert vnd vergoſſen/ vnd ſo hoch mit guter Erden erſchuͤttet/ daß Baͤwme in 500. Schuch hoch/ auch mancherley herrliche Fruͤchte vñ Gewaͤchſe/ zur Speiſe/ Artzneyen vñ andern Nuͤtzungen/ auch zu Nutz vñ Ergetzligkeit dienlich/ darinnen gewachſen ſeyn/ vnd erbawet worden.
Dieſer Garte war von weiten wie ein gruͤner Wald auff einem Berge anzuſchen:
An die 4. Ecken des Gartens/ waren 4. Waſſerkuͤnſte geſetzet/ welche das Waſſer aus dem durchflieſſenden Euphrate geſchoͤpffet/ vnd den Garten gewaͤſſert haben.
IV.
COLOSSUS SOLIS, Das groſſe Bild/ aus Ertz/ der Sonnen zu Ehren auffgerichtet/ in der Inſul Rhodis: Dieweil am ſelben Ort kein Tag des gantzen Jahrs vber/ ſo nebelicht oder dunckel/ daran man nicht die Sonne ſehen koͤnte.
Von welchem Werck die Autores ſchreiben/ es ſey zwar der groͤſſe wegen formidabile, ſchrecklich/ aber nicht amabile oder lieblich geweſen.
Es haben auch die groͤſſeſten Schiffe zwiſchen ſeinen Beinen koͤnnen durchfahren:
Daran iſt 12. Jahr lang gearbeitet worden/ vnd Chares Indius, Lyſippi diſcipul iſt Werckmeiſter geweſen.
Des Bildes Daumen hat niemand vmbfangen koͤnnen.
Eins mals iſt dieſes vngehewer Bild durch Erdbieden vmbgeworffen/ vnd lang alſo ligend blieben/ (ubi etiam jacens miraculo fuit,) Hernach iſt es wieder mit groſſer Muͤhe vnd Vnkoſten auffs newe auffgerichtet worden/ Man ſchreibet/ da die Agarener oder Tuͤrcken Rhodiß ein bekommen vnd erobert/ haben ſie diß Bild zertruͤmmert/ vnd einem reichen Inden daſſelb Ertz davon zu kauffen geben/ welcher neun hundert Cameelen dmit beladen/ vnd es alſo hinweg fuͤhren laſſen/ vnd weiter verhandelt.
Suidas & alij.
Matth. Quad. in Compend. Geog.
Plinius. Zonaras.
V. LABYRINTHUS in Cretâ, Der Irrgang in der Inſul Cretâ/ von Dædao dem kuͤnſtlichen Werckmeiſter gebawet: oder/ an ſtat deſſelben/ ein ander Labyrinth in Egypten/ welchen Koͤnig Maron oder Mirim, zu ſeinem Begrebniß hat machen laſſen/ welcher in ſolcher Groſſe/ vnd ſo kuͤnſtlich zugerichtet war/ daß vnmuͤglich/ weñ jemand darein kommen/ er ohne Wegweiſer ſich wieder heraus finden koͤnte/ welcher auch viel groͤſſer vnd kuͤnſtlicher/ als der in Candia/ oder Creta geweſen/ darumb er auch viel lenger gewehret/ vnd elter worden iſt.
Er hat in allem 3500, cubicula oder Gemaͤcher gehabt.
Der gemeldte Werckmeiſter Dædalus hat gelehrt/ ein Knewel Schnuͤrlein mit dem Ende oder Trumb fornen im Eingang anzubinden/ vnd alſo mit dem Knewel fortzugehen/ vnd alſo ohn Irrung wieder heraus zu kommen/ welche Lehr auch Ariadne dem Fuͤrſten Theſeo mitgetheilet.
Etliche Autores melden davon/ es ſey geweſen/ maximum & portentiſſimum humani generis opus, & veſana dementia quæſiſſe gloriam impendio nulli profuturo.
Das iſt:
Ein vnheimlich Gebaͤwde/ auch ein lauter Thorheit/ daß man Ruhm geſuchet/ in Auffwendung groſſer Vnkoſten auff vnnuͤtze Dinge.
Matth. Quad. in Comp. Geogr. Plinius.
Es hat aber dadurch bedeutet ſollen werden/ perplexa, multiſq́; difficultatibus implicata vita humana, Das iſt: das nemſchliche zeitliche Leben/ mit ſo vieler Muͤheſeligkeit/ Sorgfaͤltigkeit vnd Irrthuͤmen verwicklet/ da man jmmer von einer Verwirrung in die ander koͤmpt/ vnd ſchwerlich/ auch kaum mit Weißheit vnd Verſtand/ ſich heraus finden kan/ welches durch den Knewel Faden angedeutet wird.
Nathal. Com. Mytholog. l, 7. c. 9.
VI.
TEMPLUM DIANÆ Epheſinum, Der Tempel der Abgoͤttin Dianæ/ in der Griechiſchen Stadt Epheſo/ daran die gantze groſſe Landſchafft Aſia/ mit jhrem Vermoͤgen/ 220. Jahr lang gebawet/ Der Baw-vnd Werckmeiſter iſt geweſen Cteſiphon.
Plinius ſagt/ es ſey eine ſonderliche Anzeigung geweſen der Magnificentz vnnd Herrligkeit der Griecheu.
Der Seulen darin ſeynd geweſen/ 127. deren jeder ein Koͤnig bawen laſſen/ derſelben 36. ſeynd ſehr kuͤnſtlich außgehawen geweſen.
Die Lenge war/ 425. Werckſchuch/ die Breite/ 229.
Das Dachgeſtell war alles von Cedern Holtz/ die Thuͤren von Cypreſſen Holtz.
Er lag auch an einem ſumpffigen Ort/ damit jhm kein Erdbiden ſchaden moͤchte.
Es hat der Apoſtel Paulus von dieſes Tempels/ vnd der darinnen verehrten Abgoͤttin Dianæ wegen/ groſſe Gefahr außgeſtanden/ wie wir leſen in der H. Apoſteln Geſchicht.
Actor. 19.
VII.
Das ſiebende Wunderwerck der Alten betreffend/ ſeynd die Autores nicht recht einig/ welches man eigentlich dafuͤr halten ſoll/ denn aus dieſen jetzt folgenden einer diß/ der ander ein anders dafuͤr halten/ vnd zehlen wollen/ als da ſeynd:
THEBÆ EGYPTIÆ, Ein vberauß herrlich gebawte Stadt in Egypten/ hat hundert Pforten oder Thor gehabt/ vnd iſt dahero ſo herrlich erbawet worden/ weil ſie in der Naͤhe hatte ein Bergwerck von koͤſtlichen Alabaſter/ welcher nach Plinij Zeugniß/ mit guͤldenen Adern vnd Flechten vermiſchet vnd vnterſchieden war/ davon man die gantze Stadt ſo kuͤnſtlich zieren koͤnnen.
Dieſe Stadt iſt durch Alexandrum M. zerſtoͤrt worden/ wie der H. Hieronymus meldet:
Darnach iſt ſie Dioſpolis genennet worden.
Es hat aber darumb dieſe Stadt nicht lange beſtandt haben moͤgen/ weil ſie aus lauter Hoffart vnd Vppigkeit/ vnd mehres theils von der Hiſtrionum oder Comædi Spieler/ vnd vieler andern leichtfertig gewonnen Geld vnd Koſten iſt erbawet worden/ wie denn zween Hiſtriones oder Spieler/ allein eine ſehr groſſe Summa Geldes darzu gegeben/ wie gemeldet wird in vitâ Marci Aurelij.
lib. 3. c. 8.
Vber das 12. Cap. Daniel.
l. 3. c. 50.
Der Thurn in der Inſul Pharos/ bey der Stadt Alexandria in Africa/ an der Egyptiſchen Grentze/ auff welchen zu guter Nachrichtung der Schiffleute vnd Sehefahrenden/ Fewer gehalten ward/ vom Koͤnig Ptolomæo Philadelpho erbawet/ an welchem gleichwol mehr Nutz denn Kunſt zuſehen geweſt.
Sonſten iſt auch dieſe Stad Alexandria ſehr maͤchtig/ (daß eins mals/ zu einem Heerzug/ auff einen Tag 20000.
Wagen außgefuͤhret worden/) auch wol gezieret geweſen/ an Tempeln vnd vielen andern Gebaͤwden/ von Gold/ Silber/ Helffenbein/ Bildern/ vnd andern/ welches vnd alles ander Koͤſtliches/ hernach die Perſer/ vnter dem Koͤnig Cambyſe/ als er Egypten eingenommen/ weggefuͤhret haben/ wie denn auch eben damals dieſer Cambyſes vnter andern etwas koͤſtliches aus des Koͤniges Simandij Begraͤbniß/ mit ſich genommen/ nemlich einen groſſen guͤldenen Ring/ der hielt in ſeinem Cirkel 365. Ellenbogen/ vnd war eines Ellenbogens dick.
Ein jeder Ellenbogen bedeutet einen Tag des Jahrs/ vnd war daran des Geſtirns Lauff/ mit deſſelben Erklaͤrung gantz fleiſſig vnd kuͤnſtlich beſchrieben/ vñ angezeigt.
Dieſer Ring iſt ohn zweiffel aus dem Schatz gemachet wordẽ/ welchengemelter Koͤnig Smendi (oder Siſach) zur Zeit des Koͤniges Rehabam/ Salomonis Sohn vnd Succeſſor/ aus dem Tempel vnd Koͤniglichen Pallaſt zu Jeruſalem geraubet vnd gepluͤndert/ da er die guͤldene Schild (welche Salomon machen laſſen) vnd anders Koͤſtliches mit ſich in Egypten gefuͤhret.
1. Reg. 14. Gabriel Kaltenmarckt im Paradiß- Waſſer.
Sonſten ſeynd in Egypten auch mehr koͤſtliche Gedaͤchtniß/ Gebaͤwde vnd Monumenta geſtanden/ ſonderlich eines ſehr kuͤnſtlich/ die andern vbertreffend/ von 12. Fuͤrſten erbawet/ welche das Koͤnigreich Egypten zwiſchen den Koͤnigen Sabaco vnd Pſammetico/ beherſchet/ iſt aber wegen Vneinigkeit derſelben Printzen vnaußgebawet blieben.
Vnd wenn es alſo were außgemachet worden/ wuͤrde es alle ander Egyptiſche Gebaͤwde an Kunſt/ Herrligkeit vnd Vnkoſten vbertroffen haben/ Denn es waren daran an Bildern vnd Figuren/ aller Egyptiſchen Koͤnige Leben vnd Thaten/ vnd viel derglelchen zu ſehen/ ꝛc.
SIMULACRUM, oder Bildniß JOVIS Olympij, von Phydia dem Kuͤnſtler gemachet/ aus Helffenbein/ deſſen auch Plinius an etlichen Orten gedencket/ iſt ſo ſchoͤn geweſen/ daß es niemand nachmachen koͤnnen.
AMPHITEATRUM oder Coliſſeum zu Rom/ wie denn ſolche Theatra vnd Amphiteatra/ das iſt/ Schawplaͤtze auch fuͤr die wunderbahrlichſte vnd fuͤrnehmſte Gebaͤw der Menſchen Haͤnde Wercke/ gehalten worden/ non temporariâ mora, verum etiam æternitatis deſtinatione, nicht auff zeitlichen/ ſondern ewigen Gebrauch vnd Wehrung/ wie ſie gemeinet haben/ von denen ſie auch geſagt:
Dergleichen geweſen Amphiteatrum M. Æmylij Scauri.
Martialis.
Omnis cæſareo cedat labor Amphiteatro, Unum præ cunctis fama loquatur opus.
Vnd ſeynd der alten Roͤmer Theatra oder Schawplaͤtze etliche ſo groß vnnd weitleufftig geweſen/ daß in einem bey 80000.
Menſchen haben ſitzen koͤnnen.
Dergleichen Gebaͤwde hat Rom viel gehabt/ alſo/ daß auff eine Zeit Kaͤyſer Conſtantinus/ da er ſich recht zu Rom vmb geſehen/ vnd jhme ſo viel herrliche Gebaͤwde fuͤrkamen/ ſol er mit Verwunderung geſagt haben:
Natura omnes vires in unam urbem effudit.
Vnd ſonſten ſaget man von Rom: Roma olim lignea, dein lateritia, tandem laptdea & marmorea.
n. 11.
TURRIS Babylonica, Der Turn zu Babel/ darvon auch die H. Schrifft meldet/ ein vnauß gebawet/ vnd von Gott dem HErrn ſelbſt verhindertes Werck/ weil es aus Hochmuth/ vnd einen ſondern ruͤhmlichen Nahmen zu erlangen/ angefangen worden.
Dar von nochzur Zeit viel weitlaͤufftige Rudera vnd zerfallener eingegangener Gemaͤwer vnd Steinhauffen fuͤrhanden/ bey dem Flecken Elugo/ heutiges Tages alſo genant/ hat in ſeinem ambitu oder Vmbkraͤyß/ eine halbe Teuſche Meilen gehabt.
Der Ort iſt bißhero ſchon lange Zeit von Schlangen vnd allerley vngehewrrn Gewuͤrm vnd Vnzifer alſo eingenommen vnd durchkrochen/ daß man allein Winterszeit/ (weil das Vnzifer noch in den Loͤchern ſteckt) etwas nahe/ im Sommer aber auff eine halbe Teutſche Meile/ gar nicht hinzu kommen darff.
Dieſe graͤntze der alten zerſtoͤreten Stadt vnd Thurn zu Babel/ kan man noch heutiges Tages gar fein vberſehen/ von einem hohen Thurn/ welchen der Prophet Daniel ſol erbawet haben/ aus ſchwartzen Steinen/ gar ſauber vnd zierlichgemacht/ welcher Thurm auch noch ſtehet/ vnd bewohnet wird.
Gabr.
Kaltmarckt in Paradißwaſſer. vnd andere Autores.
CAPITOLIUM ROMANUM, Die alte Veſtung der Stadt Rom/ welches Gebaͤwde doch mehr Staͤrcke als Kunſt hatte.
PALLATIUM CYRI, des Koͤniges in Meden/ von Memnone gebawet/ daran die Steine mit Gold aneinander ſind gefaſſet geweſen.
PONS TRAJANI, Die Bruͤcke/ welche Kaͤyſer Trajanus vber die Donaw in Hungarn/ bey Zeverin/ bawen laſſen/ welche ſteinerne Pfeiler etliche man noch ſiehet/ vnd die Scribenten melden/ es ſey ſich ſehr zu verwundern/ eine ſolche Bruͤcken an einem ſolchen Ort zu bawen/ nennens derwegen auch ein opus mirandum & memorabile, ein wunderbares vnd denckwuͤrdiges Werck/ darbey abzunemen geweſen: nihil eſſe, quod hominum manu, & opibus Romani Imperij effici non potuerit.
Das iſt:
Es were nichts/ welches Menſchen Haͤnde/ vnb die Macht des Roͤmiſchen Reichs nicht ſolte zu wegen bringen koͤnnen.
Matth. Quad. in Comp. Geo.
Weilen aber das H. Wort GOTtes bezenget/ daß GOTT allein in ſeinen Wercken recht wunderbar ſeye/ ſo ſollen wir auch billich das jenige vnter der Welt Wunderwercke rechnen/ welches Gott der HERR aus vnd nach ſeiner Weißheit/ vnd den Menſchen verliehenen Gaben/ zu machen ſelbſt befohlen/ vnd angegeben/ dergleiben denn auch in Warheit ſeynd mit jhrer Zugehoͤr vnd allen Geraͤthe:
(Als welche billich ſollen geachtet werden:
Ædificia maximæ conſiderationis.)
Folgende zwey/ als:
Rechte vnd wahre Wundergebaͤwde/ welche Gott zu bawen befohlen.
Exod. 25.
TABERNACULUM Moſaicum, die Huͤtten des H. Stifftes/ oder Heiligthumbs/ darinnen GOtt vnter dem Juͤdiſchen Volck gleichſam wohnete.
Exod. 25.
War alles mit ſehr Kuͤnſtlicher Manns vnd Weiber Handarbeit geziert/ Exod. 35. Vber alle ſelbiges Bawerck war Meiſter der Bezaleel/ von Gott ſelbſt beruffen/ mit dem Geiſt GOttes/ Weißheit/ Verſtand/ Geſchickligkeit/ Kunſt/ alle ſelbige anbefohlen vnd fuͤrgegeben Werck/ ans Metall/ Gold/ Silber/ Edelgeſtein/ Holtz/ Seiden/ vnd andern auffs kuͤnſtlichſte zu machen.
Vnd deſſen Geſellwar Ahaliab.
Exod. 40. Ep. ad Hbr.
1. Reg. 5. 6. 7. 8.
TEMPLUM Salomonis, Der Tempel von Koͤnig Salomon erbawet/ vnd eingeweyet/ mit Gebet vnd Opffern: Iſt viel herrliche Arbeit daran geſchehen/ mit der Herrlikkeit Gottes erfuͤllet/ hoch privilegirt/ vnd fuͤr aller Welt herrlich gemachet/ Exalbo marmore pulcherrimnm, artificioſiſſimum, ſumptuoſum, magnificum, illuſtre, ut totius or- bis miraculum videretur.
Daruͤber iſt Bawmeiſter geweſen/ der fuͤrtreffliche Kuͤnſtler von Tyro/ Huram Abif.
Matth. Quad.
1. Chron. 2.
Von dieſem Tempel ſaget Polyd.
Verg. Miro opificum artificio, omnium porfecto operum, quæ tunc in orbem terrarum extabant, celeberrimum fuit.
Das iſt:
Es ſeye dieſes Gebaͤwde/ wegen der daran gewandten Kunſt/ ſonderlich fuͤr andern/ in der gantzen Welt beruͤhmbt geweſen.
Chriſtglaͤubige aber haben an gemeldten Tabernacul vnd Tempel dieſes hoch zu halten/ daß dieſes Gebaͤwe Structurn vnd deren darinnen geuͤbten Ceremonien/ mit jhren herrlichen Bedeutungen/ nicht allein vber die Chriſtliche Kirche allhie/ ſondern auch biß in die ewige Seligkeit ſich erſtrecket haben.
l. 3 c. 9. de inv. rer.
Etliche nemen auch noch ander Gebaͤwde vnd Wercke fuͤr das VII.
Wunderwerck: Wie denn auch zu ſolchen Wunderwercken fuͤr das Achte gerechnet wird/ Das vberaus kuͤnſtliche Muͤnſter/ Thurm vnnd Vhrwerck zu Straßburg.
(Darvon hernach weiter.)
Vide deſcrip.
Schadæi.
Vnd diß ſey ins gemein von den VII. Wunderwercken der Alten/ wie ſie es darfuͤr gehaltenhaben:
Andere erzehlen noch etliche mehr ſonderliche Structuras illuſtriores in Europa, davon bey den Autoribus:
Als da ſeynd:
Turris Cremonenſis in Italiâ.
Davon das Sprichwort:
Unus Petrus in Roma, unus portus in Ancona, una turris in Cremonâ.
Turris Hiſpalenſis in Hiſpanien/ ſehr alt vnd kuͤnſtlich/ welchen die Mohren/ da ſie noch im Spanien gewohnet/ auffgefuͤhrt/ aus gebackenen Steinen:
Aber die Chriſten haben jhn hernach außgebawet/ vnd daran geſchrieben:
Turris fortiſſima nomen Domini.
Prov. 18.
Das Kirchen Gebaͤwde zu Nidroß/ in Nordwegen/ darvon ſonderlich der Chor noch gantz verhanden: Iſt geweſen/ das aͤlteſte/ Kuͤnſtlichſte/ vnd Koͤſtlichſte/ im gantzen Septentrione oder Mitternaͤchtigen Laͤndern.
Quadus hat jhn ſelber geſehen mit groſſer Verwunderung.
Die Einwohner ſagen/ dieſe Kirche ſey Salomonis Tempel nachgemachet worden/ mit ſehr groſſer Kunſt/ aus ſchwartzen Marmorſteinen/ Vnd ſagt Quadus, es ſey eine Anzeigung veteris felicitatis, der Alten Gluͤckſeligkeit/ vnd ſeye magnitudine & laborati lapidis attificio, Dergleichen Gebaͤwde in der gantzen Chriſtenheit vorher nie geſehen worden.
Matth. Quad. in Compend. Coſmogr.a
S. Sophiæ Kirch zu Conſtantinopel/ Vom Kayſer Juſtiniano gebawet/ welche oben ſehr kuͤnſtlich gewelbet/ vnd ein offenes einfallendes Liecht hat:
Die Seulen ſeynd aus koͤſtlichen Marmorſteinen mancherley Farben/ vnd hat ſelbige Kirche ſo viel Pforten/ als Tage im Jahr ſeynd.
Bißhero habens die Tuͤrcken in jhrer Gewalt vnd Gebrauch/ die Chriſten doͤrffen darein nicht kommen/ ſondern iſt jhnen/ wie auch den Juͤden/ nur ſo viel verguͤnſtiget/ daß ſie vnter den Pforten ſtehen/ vnd alſo dieſen Tempel beſchawen moͤgen.
Iſt von auſſen mit gebackenen/ inwendig aber mit Marmel Steinen außgebawet/ vnd haben die Tuͤrcken bißhero etliche jhrer Kirchen Gebaͤwde (Moſquia genandt/) nach demſelbigen Tempel gebawet.
Idem Quad.
S Marx Kirche/ zu Venedig.
Als die Venediger ſelbige/ auͤs angeben Sebaſtiani Ciam jres Hertzogen/ wolten bawen laſſen/ haben ſie aus vielen abgelegenen Orten ſtatliche/ kuͤnſtliche/ vnd deßhalben beruͤhmbte Werck- vnd Bawmeiſter beſtellen vnd holen laſſen/ ſonderlich einen fuͤr andern/ der ſehr beruͤhmbt/ vnd von Conſtantinopel/ auch den andern fuͤr geſetzet ward.
Dieſer Ehrgeitzige Griech/ name die Beſtallung des Bawes an/ doch mit dieſem Beding/ daß der Magiſtrat vnd Herrſchafft jhme zulaſſen wolte/ daß er jhm ſelbſt nach vollendung des Bawes/ zu ewigem Gedaͤchtniß/ an einem offenen vnd anſehnlichen Ort des Tempels/ eine Marmorſteinen Seulen ſetzen moͤchte/ welches jhme zugeſagt vnd verheiſſen worden.
Da nun der Baw auff vnd fort gieng/ vnd zur Helfft gebracht wurde/ hat er eins mals/ in Gegenwart des Hertzogen vnd vieler Herren/ gar zu leichtfertig vnd vnbeſonnen ſich verlauten laſſen/ Er wolte ſelbigen Kirchenbaw noch viel herrlicher auffgefuͤhrt haben/ wo jm nicht viel dings vnter wehrendem Baw erſt eingefallen/ dadurch er weiſer vñ kluͤger gemacht worden.
Darauff er vom Hertzog laͤchlend zur Antwort bekommen:
Deß gleichen wuͤrde er auch nicht alles erlangen/ was jhme verſprochen worden.
Darauff haben ſie jhme/ im Eingang des Tempels/ eine Marmorſteinern Seulen/ ſolcher Geſtalt zum Gedaͤchtniß ſetzen laſſen/ daß er zwar daran gebildet/ jedoch manu ad os objectâ, quaſi illum dicti ſui pæniteret, das iſt/ jedoch die Hand auff den Mund legend/ anzuzeigen/ daß jhm ſeiner angeregten vnbeſonnen Rede billich gerewen hette ſollen.
An dieſem Gebaͤwde iſt ſo viel Goldes verwendet worden/ daß ſich die Scribenten verwundern/ woher die Venediger ſo viel Goldes nemen moͤgen.
Von etlichen Bildern wird geſagt:
In ipſo teſtudinum connexu, Græcanici operis vetuſtiſſimæ imagines, mœſtâ venerabiliq́; præſentiâ horrorem cum religione mixtum, ſpectantium oculis animisq́; inferunt.
Bey Verfertigung dieſes Kirchengebaͤwdes/ hat die Venetianiſche Herrſchafft durch ein gemein Decret beſchloſſen/ vnd geboten/ daß/ welcher aus jhren Buͤrgern an einem oder anderm Ort/ durch Schiffarthen/ vnd Handelſchafften/ etwas herrliches zu dieſer Kirchen Zierde antreffe/ daſſelbige zu wegen braͤchte/ vnd einhandelte/ vnnd hierinnen keines Geldes ſchonete.
Idem Quad.
Matth Quad.
Das Kirchen Gebaͤwde zu Coͤln/ zu S.
Peter/ Wenns were außgemacht worden/ ſolte es vnter Stupenda Europæ gerechnet werden/ propter elegantiam & magnitudinem, wegen der Schoͤne vnd Groͤſſe.
Idem Quad.
Das Kloſter zu S. Lorentz/ im Eſcurial/ nicht weit von Madrit/ in Spanien.
Diß herrliche/ weitleufftige/ koſtbar vnd kuͤnſtliche Kloſter Gebaͤwde/ hat bawen laſſen/ Koͤnig Philippus II. in Spanien.
Dem Orden S. Hieronymi/ welches Kloſter ſeines gleichens nicht hat/ das es billich vnter die Wunder Gebaͤwde der Welt zu rechnen.
Es iſt nicht allein ſehr groß/ kuͤnſtlich vnd wol gebawet/ ſondern auch mit aller Nothdurfft vnd Zugehoͤr dermaſſen verſehen/ dergleichen kaum in einer fuͤrnemen Stadt zu ſehen oder finden ſeyn mag/ fuͤr Geſunde vnd Krancke/ mit allerlerley Werckhaͤuſern vnd Staͤdten/ Hoſpitaln/ Apothekereyen/ Nutz- vnd Luſtgaͤrten/ ſonderlich auch mit einem herrlichen Collegio.
Die Kirche iſt vberaus herrlich/ in deren zwo Orgeln/ jegliche hat 32. Regiſter.
Item/ eine koͤſtliche herrliche Bibliotheca.
Der Werckmeiſter des Bawes iſt geweſen/ M. Jacobus de Trezzo, Man hat etliche Jahr zugebracht/ mit Zubereitung vnd Polierung des Jaſpis/ deſſen am meiſten darzu gebrauchet worden.
In der Bibliothec haben ſie auch ein Pergamenen Buch/ darinnen allerley Thier/ ſo viel bißhero auff der Welt bekandt worden/ gemahlet ſeyn/ mit lebendigen Farben.
Item/ etliche Buͤcher von Handkuͤnſtlereyen/ mit der Kuͤnſtler Bildern vnd Lobſpruͤchen.
Item/ ein Koͤniglich Pallatium, Collegium, Schulen/ darinn gelehret vnd gelernet werden drey Faculteten, Jus, Medicina, Theologia, & Artes.
In einem des Kloſters Koͤniglichen Zimmer/ iſt ein herrlich Gemaͤlde/ dergleichen in Spanien ſonſt nirgend zu ſehen/ nemlich eine Controfactur der Schlacht/ welche Koͤnig Johannes II. mit den Mohren vnnd Saracenen gehalten/ vnd ſelbige vberwunden/ auch darauff aus Granaten vnd gantz Hiſpanien verjagt/ alles ordentlich/ der wahren Geſchicht nach/ mit allerley Ruͤſtung vnd Waffen/ wie es damals gebraͤuchlich geweſen/ iſt abgemahlet worden von einem Gemaͤlde/ auff Tuch/ 130. Schuchlang/ iſt gefunden worden in einem alten Turm zu Segon/ vnd zur Zeit ſelbiger Schlacht in Grund gelegt vnd entworffen worden.
In dieſem Kloſter ſeynd auch bey 40. Waſſer- oder Rohr Brunnen/ zu allerley Nothdurfft/ hat auch ſo viel Thuͤren vnd Schloͤſſer/ daß bey 1000.
Schluͤſſel darzu verhanden/ vnd ein eigen Schluͤſſelmeiſter/ oder Beſchlieſſer darzu verordnet iſt.
Dieſes Kloſter- Gebaͤwde iſt alſo gemachet/ daß es einen Roeſt abbildet/ zum Ehrengedaͤchtniß dem H. Laurentio/ welcher auff einem Roeſt gebraten worden.
Es ſeynd darinnen bey 300. Moͤnche/ S.
Hieronymi Ordens/ haben fuͤr jhr Einkommen/ 35000.
Spaniſche Ducaten/ das vbrige koͤmpt dem Koͤnige zum beſten/ Vnd iſt mit Gemaͤchern vnd Zimmern dermaſſen verſehen/ das zugleich vier Koͤnige darinnen raͤumlich wohnen vnd hofehalten koͤnten.
Vnd iſt heutiges Tages/ pretioſiſſimũ, maxi mum, & magnificentiſſimũ totius orbis ædificium.
Sintemal darzu angewendet worden 24. Million Goldes.
Hx deſc.
Matt.
Quadi in Comp. Geogr. de illuſtribue Europæ Stucturis.
Von etlichen newen kuͤnſtlichen Erfindungen vnd Wercken.
DErſelben ſeynd auch nicht wenig verhanden/ auch bey vnterſchiedlichen Nationen zu finden/ wie denn etliche Autores geſchrieben/ de novis & art. fic oſis repertis, Item/ von Kuͤnſtlereyen/ welche die Teutſchen erfunden haben/ vnd dergleichen/ vnd koͤmpt noch jmmer etwas Kuͤnſtliches an Tag/ vnter welchem denn abermal billich das jenige vorgehet/ welches den beſten Nutzen ſchaffet:
Derwegen ſeynd nun Exempels weiſe/ etliche folgende hoch zu halten/ wie ſie auch andere Autores ſetzen.
Als:
TYPOGR APHIA, Die Buchdrucker Kunſt.
OMnium artium conſervatrix.
Dadurch alle Kuͤnſte moͤgen erhalten werden:
Welche auch an Wuͤrden/ Subtiligkeit vnd Nutzbarkeit/ keiner Kunſt weichet/ auch den allerfuͤrtrefflichſten alten Kuͤnſten nichts bevor gibt/ von welcher man mit Warheit ſagen kan:
Bodinus. Cardanns.
O Germania muneris repertrix, Quo nil utilius dedit vetuſtas, Libros ſcribere quæ doces premendo.
Et:
Currant ſcripta licet, Typus eſt velocior illis, Imprimit ille die, quantuɯ non ſcribituranno.
Vnd Martinus Opitius ſagt hiervon recht:
Was iſt der Druckerey doch jrgend vorznziehen/ Der edlen Druckerey?
Durch die die Kuͤnſte bluͤhen/ Vnd ſo viel Buͤcher jetzt gebracht ſind an den Tag/ Mit denen man Athen/ vnd Rom auch trotzen mag.
Lib. de Imper. & Philoſ. Gall.
Vnd Stephanus Forcatulus ſchreibet hiervon:
Superatam rerum naturæ ferè munificentiam, excogitatâ libtorum excudendorum ratione, cujus inventum nullo vitæ miraculo poſtponendum.
Phil. Melanthon Es ſey Donum divinitus humano generi communicatum, zu einem ſondern Behelff dieſer letzten alten vnvermoͤglichen Welt/ nicht allein die Lehr des H. Worts Gottes/ ſondern auch allerhand gute Schrifften/ Buͤcher vnd Kuͤnſte/ dadurch außzubreiten vnd zu erhalten/ wie auch die menſchliche Traͤgheit vnd verdroſſene Vnart auffzumuntern/ vnd zum Fleiß anzutreiben.
Vnd iſt ſonderlich hiebey zu mercken/ das votum/ oder Vermahnungs Wundſch jetzt gemeldten H. Melanthonis, wenn er ſagt: Utinam tanto Dei munere grati uteremur, non ad obſcurandam, ſed illuſtrandam gloriam Dei, non ad diſjungendas, ſed copulandas eccleſias.
Das iſt:
Wolte Gott/ daß dieſe edle Kunſt des Buchdruckens mit Danckbarktit gebrauchet vnd angewendet wuͤrde/ die Ehre GOttes des HErrn dadurch nicht zuvertunckeln/ ſondern zu erklaͤren/ auch die allgemeine rechtglaͤubige Chriſtliche Kirche nicht von einander zu trennen/ ſondern je mehr vnd mehr zuſammen zu vereinigen.
Vnd das ſollen billich alle friedliebende Gottes Kinder wuͤndſchen/ vnd darzu helffen.
Ein ſolch Chriſtlich Werck hat gethan weiland Kaͤyſer Ferdinandus I.
Dann als ein Syriſcher Prieſter aus Meſopotamia heraus kommen/ das newe Teſtament in Syriſcher Sprache beſchrieben mit ſich gebracht/ vnd Ihre May. ſelbiges offerirt vnd vberantwortet/ auch den Mangel der Exemplarien/ vnd Klage derſelbigen Laͤnder Chriſten Leute fuͤrgebracht/ iſt Ihre May. auff Zurathen vnd Befoͤrderniß Johannis Alberti Widmanſtats/ Oſteriſchen Cantzlers/ bewegt worden/ ſelbiges durch offentlichen Druck zu vermehren.
Welches geſchehen vmb Anno Chriſti 1560.
Vnd alſo den meiſten Theil der Chriſten Leute in der Tuͤrckey eine groſſe Huͤlffe zur Chriſtlichen Lehre widerfahren.
Wie denn auch hernach viel Chriſtliche Buͤcher/ vnter andern auch die Augſpurgiſche Confeſſion/ von Martino Cruſio Profeſſ. zu Tuͤbingen/ in Griechiſche Sprache gebracht/ vnd durch offentl.
Druck in ſelbige Laͤnder verſchicket worden.
in Chron.
Idem Melanc. in Chton. l. 5. ſub Frider.
3. Imp. circa fin.
Jacob.
Martin in præf. nov. reſt. Syr. ling.
Dieſe Kunſt haben auch ſonderlich vnd herrlich commendirt, Scaliger, Cardanus.
Polyd.
Vergilius, vnd an dere.
Jacobus Laurus der kuͤnſtliche Roͤmer/ nennet Antorff matrem optimæ Typographiæ, darzu denn Rom/ Venedig/ Pariß/ Baſel/ Leiden/ Franefurt/ Ingelſtat/ Muͤnchen/ vnd etliche andere auch koͤnnen gezehlet werden.
lib. de Antiq.
Was die Erfindung dieſer Buchdrucker Kunſt betrifft/ iſt zwar das gemeine vorgeben/ vnd bißhero bey den meiſten dafuͤr gehalten worden/ als haben vmbs Jahr Chriſti 1440.
Fauſtus vnd Guttenberger zu Maintz dieſe Kunſt am erſten erfunden/ vnd ins Werck gerichtet:
Aber glechwol ſagen hierwieder Hadrianus Junius/ vnd Emanuel von Metern/ beſtaͤndiglich/ mit Grunde vnd Beweiß/ daß gemeldter Fauſt habe dieſe Kunſt einem Hollaͤnder zu Harlem/ Namens/ Lorentz Kuͤſter/ deſſen Diener er geweſen/ abgeſtolen/ vnd in der Chriſtnacht mit dem erſten Werckzeug ſich von dannen auffgemacht/ vnd nach Maintz gebracht:
Vnd es habe dieſer Lorentz Kuͤſter neben ſeiner Tochter Mann/ Thomas Peter/ dieſe Kunſt erſtlich erfunden/ habe erſtlich eintzele Buchſtaben auff Holtz vnd Bawm Rinden gemacht/ vnd geſchnitten/ hernach auch gantze Woͤrter vnd Zeilen gemacht/ vnd alſo auffzudrucken angefangen/ ſey aber nur ſo weit kommen/ daß er eine Seiten des Blats auff ein mal habe drucken koͤnnen/ habe auch erſtlich damit gedruckt etliche Spruͤche vnd Reimen/ ſelbige ſeinen guten Freunden verehret/ vnter deſſen auch auff eine ſchwartze vnd veſte Dinte gedacht/ ſo hier zu dienlich/ vñ ſelbige auch erfundẽ/ hernach iſt in Teutſchland dieſe Kunſt ſehr verbeſſert worden/ ſonderlich von Johan Guttenberger/ welcher Adelichs Geſchlechts/ vnd zu dieſer Kunſt groſſe Lieb getragen/ ſelbige gebeſſert vnd gefoͤrdert.
Daher ſagt Matth.
Quad.
Harlemum urbs Hollandiæ Typographicæ artis mater, Moguntia verò nutrix & alatrix dici debet.
Hadr. Junius lib. 17. Bat.
Eman.
Meter. lib. 4. Hiſt;
Beſihe daſelb ſten die gantze Hiſtor.
Matth. Quad. in Comp.
Coſm. & alij Autores.
Mendoza. Jovius.
Etliche Autores melden/ daß die Chineſer/ im euſſerſten Orient ſchon vor viel hundert Jahren/ die Buchdrucker- Kunſt (wie auch das grobe Geſchuͤtz) ſollen gehabt vnd gebraucht haben.
Sie drucken aber auff eine andere Weiſe/ als die Europæi, nemlich von oben herab/ einen Buchſtaben nach vnd vnter den andern/ biß zu vnterſt/ vnd alſo eine Zeil neben der andern/ alle ab oder vnterwerts/ wie Jovius, Maffeus vnd Pancirollus bezeugen/ daß ſie ſolchen Chineſiſchen Druckzu Rom vnd in Hiſpanien geſehen haben.
Jo Pet. Maff.
Garzias ab horto.
Panciroll.
Die kuͤnſtliche Vhrwercke.
PAncirollus vñ Salmuth erzelen etliche Form der Schlag- Vhrwercken/ vnd ſagen mit andern Scribenten beſtendiglich:
Archimedes ſey der erſte Erfinder derſelben geweſen/ cujus ingenium docile, perſpicax, ac divinum, Deum ferè ipſum, in mundi opificio, laceſſere viſum fuit, Als wenn er Gott dem HErrn vnd Schoͤpffer ſeine fuͤrnehmſten Werckehette wollen nachmachen.
Welcher auch am erſten eine himliſche Sphæram aus Metall gemacht/ daran man der Planeten Lauff eigentlich erkennen vnnd abſehen koͤnte.
Darvon auch Claudianus geſchrieben.
In Epigram.
Die kleinen Zeiger vnd Schlag Vhrlein betreffend/ ſol dieſelben Iſaac Habrecht erfunden vnd erſtlich gemacht haben: Davon die Verßlein/ zu ſeinem Conterfect getruckt zeugen:
Argyropûm Automatum inventor, fabricator & autor, Immortale Habrecht nomen Iſacus habet.
Der Anfang vnd Fundament aller ſolcher Automatûm, ſtehet in Wag vnd gewicht/ dergleichen auch von der Weißheit vnd Allmacht GOttes gemeldet wird/ welche er in Erſchaffung der Welt bewieſen/ vnd in Erhaltung derſelben noch beweiſet.
Sapientat.
Es ſeynd aber Automata, alſo genandt/ kuͤnſtliche Gemaͤchte vnd Wercke (vnter den machinis die kuͤnſtlichſte) welche ſich ſelbſt bewegen/ als/ Heronis Tempel/ mit vielen Bildern/ welches ſich alles bewegte/ an Gaͤngen/ Geberden/ vnd dergleichen/ ꝛc. Architæ von Tarent/ fliegende Taube/ von Holtz gemacht/ flohe in der Lufft.
Der Adler/ vor wenig Jahren gemacht/ welcher zu Nuͤrnberg auff der Ehren Pforten Kaͤyſ. May. Matthiæ/ deſſen auch etliche Autores gedencken/ durch einen Schwung entgegen geflogen/ ſich wider gewendet vnd nachgeſehen/ ꝛc. Alle ſchlagende/ weckende/ vñ zeigende Stunden vnd Zeituhrwercke/ groß vnd klein/ darunter etliche ſo klein/ in einen Daumen Ring gemacht/ dergleichen Kaͤyſ. May. Rudolphus II. eins gehabt/ ꝛc. Vnd andere dergleichen ſich bewegende Wercke/ zu vnterſchiedlichen Gebraͤuchen/ ꝛc.
Zeifiug.
Theattr.
Machia.
Wie oben fol. 37. gedacht wird.
Vnd dieſer Kunſt der Vhrwercken/ ſampt des Himmelslauff/ (als nach welchem ſie ſich richten muͤſſen/) iſt auch von Alters hero je zu zeiten durch ſinnreiche Leute je lenger je beſſer nachgedacht worden/ Daher gedencket auch Guilielmus Saluſt.
Barthaſius, daß Sapores, der Perſiſche Koͤnig/ ein ſolche gleſeren Himmels Figur gehabt/ mit welcher er ſonderlichen Hochmuth getrieben/ alſo/ pedibus ſibi ſubjiciens vitream illam machinam, inſtar novitij cujuſdam Dei, Das iſt:
Er hat die Fuͤſſe darauff geſetzet/ als wenn jhm der Himmel ſo wol als die Crde/ wie einem newen Gott/ vnterthan were.
In Septim. divin. die.
6.
In Boͤhmen/ zu Prag in der Alten Stadt/ hat es ein ſolch kuͤnſtlich Vhrwerck gehabt/ dergleichen (wie deſſen Verſtendige darvon geurtheilet) in der gantzen Welt nit zu finden geweſen/ Deſſen Beſchreibung iſt zu leſen im Theatro Urblum.
Von welchem Vhrwerck ein Boͤhmiſcher Koͤnig zur zeit ſol geſagt haben:
Wenn es ſeyn koͤnte/ wolte er gern mit deſſelben Kuͤnſtlers Kopff vnd Haͤnden tauſchen.
Theatr. urb.
In Engelland iſt auch zu ſehen/ eine Prodigioſa Sphæra, oder Automatum mathematicum ad mirandum, am Koͤniglichen Hofe/ von Cornelio Drebbelio gemacht/ welche nicht allein des Himmels Lauff vnd Bewegung/ ſondern auch æſtum maris, daß iſt/ des Meers monatlichſt Hoͤhe/ vnd auch taͤgliche Spring- oder Ebenfluth/ nach dem Monden weiſet/ Daruͤber ſich auch die trefflichſte Kuͤnſtler zu verwundern haben.
Eornitius.
Zu Lund in Dennemarck/ in S.
Laurentij Kirchen/ iſt auch ein ſehr trefflich kuͤnſtlich Vhrwerck/ vñ daran viel wunderlichs Dings zn obſerviren/ als: Des Himmels/ Jahrs vnd Monaten/ Wochen/ ja aller vnd jeder Tage/ Stunden/ beweglichen vnd vnbeweglichen Feſten/ der Sonnen vnd Monden Lauff/ an welchem Ort ſie jedes Tages im Zodiaco ſtehen/ mit jhren Aſpecten vnd vielen andern/ wie auch alle Schlagende Stunden/ da dann zween Kuͤriſſer zuſammen treffen/ ſo offt vnd viel Streiche es ſchlaͤgt.
Item/ etliche Bilder die herumb gehen vnd ſich ſehen laſſen/ als werens lebendig/ mit zwey Drommeten/ welche Bilder einander mit beweglichen Geberden Reverentz erzeigen/ vnd ſehr viel ander luſtige Spectacula den Zuſehern machen.
Welches Werck zwar ſehr alt/ aber auch ſehr kuͤnſtlich/ daraus auch der Alten Verſtand vnd Kunſt mit Verwunderung geſehen vnd bewieſen wird.
Theatr. uxb.
Kaͤyſer Carolus V. hat neben andern auch ein ſehr koͤſtliches herrliches Vhrwerck gehabt/ darmit er ſich offtmals erluſtiret/ welches jhm gemachet worden/ von Jannello Torrin einen Italiener von Cremona.
Dißwar gemacht von Kupffer/ ſtunde auf 2. Fuͤſſen/ hatte 1500.
Raͤder/ dariñen war begriffen der Lauff der 7. Planeten/ ſampt der achten Sphæra, Ein jeder Circkel hatte 6. Ecken/ alle gar koͤſtlich verguͤldt.
Es war keine kunſtreicher Arbeit nie in der Welt erdacht oder geſehen worden.
Es traff auch alleswol vñ recht zu/ darum̃ deñ hoͤſtchgemeldter Kaͤyſer Carl ſich ſehr vnd oft damit erluͤſtigte/ vnd es gewaltig ruͤhmete.
Vnd zeugen die Scribenten darvon/ daß diß Werck ſo fuͤrtrefflich geweſen/ vnd dermaſſen mit dem natuͤrlichen Himmelslauff zugetroffen/ ita ut ipſum cœlum quaſi in terram delatum videretur, Das iſt/ Als wann der Himmel ſelbſten ſich hernieder auff den Erdboden gelaſſen hette.
Vide & infr. cap. 8.
Adam Heinr.
Petri Chron.
Panciroll.
Eine ſolche vberaus kuͤnſtliche Sphæram/ von Silber gemacht/ hat Kaͤyſer Ferdinandus I. dem Tuͤrckiſchen Kaͤyſer Solimanno zum præſent verehren laſſen/ welches Werck/ weil man es wol zerelgen konte/ iſt es von 12. Perſonen aus Teutſchland nach Conſtantinopel getragen worden/ damit es deſto hutſamer geſchonet/ vnd nicht zerſchuͤttert wuͤrde.
Der Meiſter ſelbigen Wercks hats in Gegenwart des Tuͤrckiſchen Kaͤyſers zuſammen gericht/ vnd wieder zerlegt/ mit Vbergebung eines Buͤchleins/ darinnen beſchrieben geweſen/ wie man dieſes Werck richten/ zerlegen/ warten/ vnd in kuͤnſtlicher Bewegung zum taͤglichen Gebrauch erhalten ſolte.
Haben aber hernachmals die Barbariſche Tuͤrcken ſolch vnd andere dergleichen kuͤnſtliche Werck verderben laſſen/ vnd nichts geachtet/ wie etliche newe Hiſtorici vnd Reiſebuͤcher davon melden.
Iovius.
Saballicus, Alij.
Salomon Schweigger. vnd andere.
Straßburger Whrwerck.
Vor andern Vhrwercken aber allen/ welche heutiges Tages hin vnd wider zu ſehen ſeynd/ iſt wol das wunderlichſte/ kuͤnſtlichſte/ vnd fuͤrtrefflichſte/ welches zu Srraßburg/ am Muͤnſtergebewde zu ſehen/ Zu deſſen Verfertigung ſeynd geordnet geweſen etliche fuͤrtreffliche Doctores vnd Mathematici/ vñ neben denſelben auch ander/ als/ wolerfahrne Mahler/ Vhrmacher/ vnd dergleichen kuͤnſtliche ſinnreiche Handwercks Leute/ wie es der Augenſchein erweiſet/ vnd das Werck die Meiſter lobet.
Welches Vhrwerck fuͤr andern auch dieſes ſonderliches/ vnd gleichſam zum Wahrzeichen hat/ daß alle viertheil Stunde/ der Todt an einem Ort heraus kommet/ bedeutend/ daß er zu aller Zeit/ allen Orten/ allen Perſonen/ vnd allerley Alter komme/ vnd niemand von jhme befreyet ſey. wird aber allezeit von Chriſto dem Heyland verjagt vnd vertrieben/ bedeutend/ daß er den Todt vberwinde/ vnd ſeine Glaͤubige ewig vor demſelben beſchuͤtze:
Derwegen man ſich allezeit des Todtes verſehen/ vnd des Glaubens an Chriſtum troͤſten ſolle.
Darumb dennn von dieſem Straßbuͤrgiſchen vberaus trefflichen Aſtronomiſchen Calendariſchen Vhrwerck/ als dienlich zu Augenſcheinlicher Obſervirung des Himmels/ der Planeten/ Jahrs vnd Zeiten Lauff/ auch groſſer nuͤtzlicher Ergetzligkeit/ ſo man daraus empfaͤhet/ wol vnd recht ſchreibet Jacobus Wimpheling: Hacuna ſtructurâ nihil in univerſo orbe contenderim eſſe præcioſius, nihil excellentius.
Vnd ſetzet darzu/ daß Teudſchland mit ſolchen Kuͤnſtlern verſehen ſey/ daruͤber ſich alle andere verwundern muͤſſen.
Dergleichen ſchreibet auch Nicod.
Friſchlin.
In Hpitome rer Gorm.
Mirum opus ingenij mirandaq́; arte paratum, Quale nec hoc toto quiſquam conſpexit in orbe.
Es zeugen auch ſonſten fuͤrneme Scribenten/ daß des gleichen weder in Franckreich/ Italien oder Teutſchland ſey.
Das gantze Muͤnſter Gebaͤwde iſt angefangen worden/ An. Chr. 1277. vnd in 28. Jahren faſt außgebawet worden.
Wer aber von gemeldten Vhrwerck/ wie auch vom gantzen wunderlichen kuͤnſtlichen Muͤnſtergebaͤwde/ der Kirchen/ Thurms vnd Vhrwercks/ daſelbſten einen ordentlichen/ ſchoͤnen vnd vollkommenen Bericht haben wil/ der leſe das Buͤchlein H. Schadæi/ welches er hiervongemacht/ in Druck gegeben hat.
Schadæt Buͤchlein vom Muͤnſterge. baͤw zu Straßburg.
Heinricus Ranzovius, in prædict. Aſtrol. gedencket mit Verwunderung der Machinarum cœleſtium, welche derſelben artifices vnd cultores machen koͤnnen/ daran man die vergangene/ ſo wol auch gegenwertige vnd kuͤnftige Sonn vnd Mond Finſterniſſen/ vnd viel anders mehr ſehen vnd zeigen kan.
Iacob.
Bornitius JC. gedencket auch des Globi cœleſtis artificialis, welchen der kuͤnſtliche Druͤbler in Niderland gemacht/ daß jhrer viel darvon judicirt/ es ſey magicum quiddam, etwas Schwartzkuͤnſtleriſch darhinder/ oder die himliſche magnetiſche Krafft helffe dar zu/ weil es mit den natuͤrlichen himliſchen Bewegungen ſo juſt vnd genaw zugetroffen.
Deſſen gedencket auch Marcellus Wanckemius, in Epigram.
ad Burggrav, vnd Keplerus, in epiſt, ad Seth. Calviſium.
In expl. Hpiſt.
ad Coloſſ.
Phil. Melanth.
Anni eruditam rationem Deus inſtituit, oſtendit, & num erare jubet, cui rei inſerviunt Figurarum ordines.
Super Geneſ. c. 1. par. 1. medit. Pag.
Ins gemein vnd zum nachdencken ſchreibet gar fein Valer Herberger/ in ſeinen Magnal.
Dei.
Wie hat ſich Menſchen Vernunfft in allen Kuͤnſten dermaſſen geuͤbet/ daß man auch des Himmels Lauff richtig faſſen/ vnd abmeſſen kan/ wie hat Menſchen Vernufft die kuͤnſtliche Vhrwercke vnd Stundenzeiger erdacht/ daß Stahl/ Eiſen/ vnd ander Metall/ auch grobes Holtz/ leben muͤſſen/ vnd die Stunden abmeſſen koͤnnen.
Von Geſchuͤtz/ Fewer- vnd Schieß- Puͤchſen.
WEil andere Scribenten dieſes auch vnter die kuͤnſtliche Erfindungen ſetzen/ leſt mans geſchehen.
Was die Erfindung dieſes Wercks an ſich ſelbſten betrifft/ moͤgen wir wol mit etlichen vnſern verſtendigen Vorfahren klagen:
Humanum genus ſemper excogitavit aliquid ſibi pernitioſum, Das iſt:
Die Menſchen haben jmmer etwas ſchaͤdliches zu jhrem eigen Verderben erdacht.
Vnd alſo iſts hiermit auch hergangen.
Dieſer Art Geſchoͤß ſol erfunden ſeyn worden/ vmb Ao. Chr. 1378.
Der Erfinder iſt geweſen ein Moͤnch/ hat geheiſſen Berthold Niger/ oder Schwartz/ (iſt wol zu glaͤuben) welcher ſolches per accidens/ vnd zufaͤlliger Weiſe/ (in dem er etwas anders/ als zur Artzney oder Chimiſchen Sachen gekuͤnſtelt) erfahren/ vnd dem weiter nachgedacht hat/ wie etliche Hiſtorici melden.
Darvon Pol. Verg. ſchreibt/ vnd wuͤndſchet/ daß ſein Name billich in Ewigkeit vergeſſen/ oder jhm zu allen Zeiten von allen Menſchen vbel gefluchet werden ſol/ als der wol werth/ daß er/ wie Salmonei/ (der des Jovis Stralen mit der Donnerkeulen wolte nachmachen) auch vom Strahl vnd Fewer/ vom Himmel verbrandt vnd erſchlagen werden ſollen/ weil doch ja die Schießpuͤchſe/ dem Strahl/ Blitz/ Knall/ vnd allem gantz gleich iſt.
Es ſagt auch gemeldter Autor, es ſey inventum admiratione & execratione dignum, ad perniciem hominum, non armis modò, ſed & fulminibus ſeſe invicem expugnantium.
Münſterus gibt ſeine Stimme auch darzu/ vnd ſchreibet alſo:
Der Erfinder der Fewerpuͤchſen wer wuͤrdig geweſen/ daß man jhn in eine groſſe Puͤchſe geſtoſſen/ vnnd heraus geſchoſſen hette/ wie vor zeiten der Tyrann Phalaris in Sicilia/ mit dem Perillo procedirt hat/ vnd jhn in ſeiner eigen newen invention/ einem ehrinen oder kuͤpffernen Ochſen verbrandt/ welchen er andere zu torquirn/ erdacht vnd gemacht hatte.
Chron. Coſm.
l. 2 c. 11. de invent. rer.
in Coſmog.
Eobanus Heſſus/ ſchreibet von dieſer machinâ bellicâ alſo:
Qui primus tormenta ſonos imitantia tetri Fulminis invenit, quiſquis fuit ille, bonorum Hoſtis, & humanæ vitæ certiſſima clades Ille fuit, Stygijs hunc miſit Erynnis in orbem Sedibus, ut placidæ turbaret commoda pacis.
Ein Ander:
Orbis dira lues, noſtriq; infamia ſecli, Quo nova namq; novo cuduntur fulmiua fabro, Et ſtygia erumpunt ſtygio documenta magiſtro; Sic furiale malum plectit mala crimina noſtra.
Ein ander ſagte zur Zeit mit Scaligero: Apage iſtas cruces in Autores ſuos.
Etliche ſagen mit Tibullo de enſis repertore:
Exere. 298.
At nihil ille miſer meruit, nos ad mala noſtra Vertimus.
Mendoza. Jovius.
& alij.
Die Chineſer/ im euſſerſten Orient/ (wie etliche Autores melden) ſollen ſolch Puͤchſen Geſchuͤtz vnd Schieß Roͤhr/ ſchon vor viel hundert Jahren gehabt haben/ vnd ſol von jhnen her kommen ſeyn.
In Europa habens am erſten die Venediger wider die Genueſer gebrauchet/ iſt auch bald vnter die Tuͤrcken kommen.
Gewiß aber iſt diß/ daß niemand ſo hefftig/ als die Chriſten vnter einander ſelbſten/ ſich darmit verderben.
Vnd wie auch der Anfang dieſer verderblichen Kunſt geweſen/ alſo laͤufft noch jmmer viel Gottloß bey ſolchen Puͤchſen gieſſen mit vnter/ ſonderlich mit dem/ was offt wider Gottes Wort/ Liebe des Nechſten/ Dapfferkeit vnd Tugend/ auff dieſelben zum Gedaͤchtniß gemachet wird/ ſo wol mit Schrifften/ als auch mit andern Zeichen/ wie man offt aus gottloſem Vnverſtand etlicher Menſchen zuſehen hat.
Dergleichen dann billich auch tadelt/ D. Sigfrid.
Saccus, mit dieſen Worten:
Ein ſchaͤndlicher Mißbruch des H. Namens Jeſu/ iſt auch diß/ wann etliche Puͤchſengieſſer/ denſelben (wie auch die H. Apoſtel) auff groſſe Stuͤck der Puͤchſen machen/ gleich als wann ſie Moͤrder geweſen weren/ (da ſie doch dienen die Seelen der Menſchen zu erhalten/ vnd nicht zu verderben) welches billich nicht ſol nachgegeben werden.
In einer Predigt am Newen Jahrs Tage.
Archidamus, ein fuͤrnehmer Mann aus den Alten/ da er eins mals geſehen/ novum teli genus, Das iſt:
Ein newe manier/ von einem Wurffgeſchoß/ ſagte er: Jam virorum virtus perijt.
Das iſt:
Nun gilt keine maͤnnliche Dapferkeit mehr/ denn darwider wird keines Mannes Hertz gelten.
Aber viel mehr vnd mit groͤſſer Warheit hat man ſolches bißher ſagen koͤnnen/ von den Fewergeſchoͤſſen/ ſo wol kleinen als groſſen/ denn es anders nicht iſt/ als wann einer den Teuffel wider den andern zum Gehuͤlffen neme: Oder ſeynd ſie beyde mit Geſchoͤſſen verſehen/ ſo ſiehets/ als wenn ein Tenffel wieder den andern Fewer ſpeyete.
Die jenige/ welche es fuͤr eine loͤbliche invention vnd ſchoͤne Kunſt außſtreichen moͤchten alsdann war haben vnd behalten/ wenn mans nur kuͤnſtlich zum Schertz vnd Vbung/ oder gegen das Wild/ vnd nicht gegen jedermaͤnniglich gebrauchte/ auch nicht einen jedern Herrn loſen Schluͤngel/ vmbſtreicher/ oder Maußkopff ſolche Waffen zu fuͤhren vnd tragen geſtattete/ wie denn in etlichen außlaͤndiſchen Koͤnigreichen vnd Herrſchafften/ nicht allein jetztgemeldtem Geſindlein/ ſondern auch jederman gemeines Standes ſolche Geſchoͤß zu tragen verbotten ſeyn.
In Warheit aber darvon zu judicirn/ mag man billich ſagen/ was Plinius von der invention des Poltzes oder Pfeiles ſagt:
Das es ſey ſceleratiſſima humani ingenij fraus, ſiquidem, ut ociùs mors ad hominem perveniret, alitem illam fecimus, pennasq́; ferro & ligno dedimus, undê: mors pennata.
Das iſt:
Es iſt warlich ein ſchaͤndlicher Betrug des menſchlichen Nachdenckens/ denn damit der jaͤhe ſchnelle Todt dem Menſchen deſto ehe beygebracht werde/ hat man die Pfeile oder Poͤltze gefiedert vnd gleichſam mit Fluͤgeln außgeſtaffirt/ daher denn das Sprichwort entſtanden:
Der gefluͤgelte oder gefiderte Todt.
Was wuͤrde nun aber Plinius erſt ſagen/ wenn er die Geſchuͤtze vnd Puͤchſen erlebt vnd geſehen hette?
Wie dann die Fewer geſchoͤß bißhero alſo außgekuͤnſtelt wordẽ auff vielerley Manier/ daß ſich mit ſchrecken druͤber zu verwundern/ vnd zum jaͤhen Todt geſchwind/ vnverſehens/ auch von fernem vnd nahem helffen.
Chriſtoph.
Milæus, in hiſt. univerſi. rerum.
Mors pennata
Heutiges Tages ſtehet hierin gemeiniglich præliorum eveutus, liche Hiſtoria aus Jovio zu wiſſen:
Als Harta den Barbaroſſa/ der Tuͤrcken General/ ſeinen Oberſten ſehr ſcharff verwieſe/ daß ſie ſich von den Chriſten hetten ſchlagen/ vnd in die Flucht treiben laſſen/ antwortet demſelben einer:
So offt wir mit Menſchen haben treffen muͤſſen/ haben wir vns ritterlich vnd tapffer verhalten:
Da wir aber dißmal mit allen Teuffeln aus der Hellen haben ſtreiten muͤſſen/ die mit jhren Donnern vnd Plitzen den gantzen Erdboden erſchuͤttert/ vnſer gantzes Heer mie Fewer vnd Plitz vberſchuͤttet vnd bedecket/ vns auch beydes von nahem vñ weitem ſo groſſen Schaden gethan haben/ ſo iſts ja kein groß Wunder/ daß wir vns haben wenden vnd fliehen muͤſſen.
Iov. l, 34. hiſt.
De Gallor. Imp. & Phil. lib. 4.
Zum Beſchluß von den Geſchuͤtzen iſt denckwuͤrdig des Stephani Forcatuli judicium, welcher alſo ſchreibet:
Es ſey glaͤublich/ daß Gott aus ſonderlichem Rath einen ſolchen ſchaͤdlichen Werckzeug/ ſo newlich habe erfinden vnd auffkommen laſſen/ vnd zwar vnter Chriſtenleuten/ vielleicht daß wir arme ſterbliche Menſchen vns ſollen fuͤrchten lernen/ auff vnſer nichtige Staͤrcke vnd Macht nicht ſo ſehr zu vertrawen/ vnd vns auch deſto ehe vnd lieber des Friedens zu befleiſſigen/ vnd dem Kriege Feind zu werden.
(Welche Gedancken vnd Vorſatz der GOtt des Friedens ſelbſten gnaͤdig geben/ vnd vns dabey erhalten wolle.)
Das VI. Capitel.
Von mancherley Voͤlckern/ Laͤndern/ vnnd Staͤdten/ welche von wegen allerhand Kuͤnſtlerey vnd Handgewercken/ ſonderlich beruͤhmbt/ wie auch eines vor dem andern/ etwas beſonders koͤnne vnd treibe/ auch eines vom andern dergleichen ablerne vnd nachmache/ auch von einem Ort an das ander komme.
GLeich wie aus groſſer vnaußforſchlicher Weißheit vnd Guͤtigkeit GOttes des Schoͤpffers/ den Menſchen Kindern/ die Welt zum Guten erſchaffen/ jnen auch zu bewohnen eingeraͤumet/ vnd die leibliche Nahrung vnnd Auffenthalt des Lebens darauff zu ſuchen verguͤnſtiget vnd anbefohlen iſt: Alſo befindet ſich auch/ daß die Menſchen nach gelegenheit der Zeit vnd Orten/ ſich auff vnterſchiedliche Wercke vnd Arbeit begeben/ ſelbige zu treiben vnd ſich damit zu ernehern.
Iſt vnd bleibt auch ein Land vnd Volck fuͤr dem andern mercklich beruͤhmbter vñ namhafter/ wegen der Menge/ Sonderheit oder Fuͤrtreffligkeit ſeiner Handwercken.
Vnd erſtlich bezeuget ſolches die H. Schrifft ſelbſten/ das viel der nuͤtzlichſten vnd noͤtigſten Handwercke vñ kuͤnſtliche Arbeit haben vnter den Hebreern/ als Gottes Volck/ vnd jhrer Nachkoͤmlingen angefangen/ vnd hernach mit der Zeit verbeſſert worden/ wie die Hiſtoria von Thubal Cain/ Bezaleel/ vnd etlichen andern außweiſet.
Geneſ.
4.
Exod. 35.
Sonderlich haben des Nohæ Nachkoͤmlinge hin vnd wider ſehr viel erdacht vnd gemachet.
Vnd weil das Juͤdiſche Volck je lenger je mehr mit Handwercken vnnd Kuͤnſten ſich gebeſſert/ Als haben offt die Heyden den Juͤden gemeldte Handwercksleute aus dem Lande entfuͤhrt.
Vnd iſt nicht allein das alte vñ florirende Jeruſalem/ mit guten tuͤchtigen vnd noͤtigen Handwercken verſehen geweſt/ ſondern auch noch heutiges Tages ſeynd daſelbſten vielerley Handwercksleute/ vnterſchiedlicher Religion vnd Nation/ als Juͤden/ Tuͤrcken/ Chriſten/ Mohren/ Araber/ Egyptier/ etliche Morgenlaͤndiſche vnd andere.
Weilen aber ſolche Handkuͤnſte vnd Gewercke/ nur zu des zeitlichen Lebens Bequemligkeit nuͤtzen ſollen/ als hat die Guͤte GOttes ſolche auch den Heydniſchen Voͤlckern gegoͤnnet/ ſo wol als das taͤgliche Brodt/ den Sonnenſchein/ vnd anders dergleichen.
Beroſus.
Suche droben c. 4. f. 63. &c.
Autor des Buchs himliſch Jeruſal.
ASIA.
VNd weil das Theil der Welt Aſia am erſten/ beydes vor vnd nach der Suͤndflut bewohnet worden/ hats auch die erſten vnd elteſten Handwercker gegeben/ vnter welchen Voͤlckern allen/ ſonderlich den Orientaliſchen/ ſeynd vou langer Zeit hero/ am beruͤhmbſten/ die Chineſer/ daherd jhr Reich genennet wird/ mire floridum, ein wunder ſchoͤn Reich/ fuͤrnemlich weil ſie gute Policey halten/ ſo kuͤnſtliche/ vnd ſchoͤne Handarbeit/ von allerhand Wahren/ Geſchirr/ auch Seidene vnd ander Gezeug machen/ wie ſie denn auch die Buchdruckerey vnd Schießpuͤchſen/ ſchon vor 1000.
Jahren gehabt/ auch haben bereit vor langen Jahren hero vñ noch die Chineſiſche Handwercksleute/ durch gantz Indien vnd deren Orten ſich außgebreitet/ weil niemand daſelbſten ſchoͤner Handarbeit machet/ auch noch taͤglich etwas ſchoͤnes erdencken.
Chineſer.
Boter. in Coſm
Hiſt. Chineſ.
Johan.
Corſ. Mendozæ. lib. 3.
Hollaͤnd. Schiffart
Wie denn zu Bantam in Javâ majori, etliche tauſend Chineſer wohnen/ welche nicht allein im Kauffhandel ſehr verſchlagen/ vnd klug/ ſondern auch in mancherley Handarbeit ſehr kunſtreich vnd zierlich/ daß mans jhnen ſchwerlich nachthun kan/ wie denn auch bey jhnen vnd deren benachbarten Orten/ auffjhren Maͤrckten vnd ſonſten/ bey ſo vberaus groſſer Menge Volcks gantz richtige feine Ordnung gehalten wird/ daß man von allerley Wahren/ jedes an einem be- ſondern Ort bey ſammen findet.
Bornitius.
Es muͤſſen auch die Chineſer jhrer Eltern Handwerck treiben/ vnd jhre offene Laden oder Werckſtat halten/ weil ſie leben/ auch wie etliche andere Orientaliſche Indianer ſich zu jhres gleichen verheyrathen.
Als Anno. Chr. 1580. der Engellaͤndiſche beruͤhmbte Capitaͤn/ Frantz Drack daſelbſten fuͤruͤber ſegelte vnd einkehrete/ hat er der Chineſiſchen kuͤnſtlichen manufacturn einen groſſen theil gekauffet vnd eingehandelt/ vnd ſind hernach dergleichen auch in Teutſchland bekandt worden.
Gemeldter Drack hat auch auff einer andern Indianiſchen Seefart etliche Spanniſche Schiffe erobert/ darinnen ein ſehr groſſes Gut/ an Gold/ Silber/ Edelgeſteinen/ vnd andern Indianiſchen Klenodien/ auch ſonderlich etliche ſehr ſchoͤne Indianiſche Geſchir/ Chineſiſche Porcellanen Schuͤſſeln/ Schalen/ vnd anders/ auch ein guͤlden Crucifix mit ſchoͤnen Schmaragden verſetzet/ einen guͤldenen Falcken/ mit einem groſſen Schmaragd auff der Bruſt/ etliche guͤldene Ketten/ vnd ander ſchoͤn Geſchmeide geweſen.
Darbey ein Spanniſcher Schiff Junge ſchimpffend zum Dracken geſagt:
Herr Capitaͤn/ vnſer Spanniſches Schiff/ welches bißhero Caca fuego, das iſt/ Fewer ſpeyer geheiſſen/ ſol forthin einen andern Namen haben/ vnd Caca plata, das iſt/ Silber ſpeyer heiſſen/ weil jhr vns daſſelbige abgenoͤtiget/ vnd vnſer Schiff ſolches Gut in ewer Schiff außſpeyen vnd vberlieffern muͤſſen.
Huͤbſcher Schimpffei. nes Spanniſchen Schiff- Jungens.
Thomas Candiſch/ auch ein Engellaͤnder/ ſchreibet von den Philippiniſchen Inſuln/ es gebe daſelbſten/ ſonderlich in der Inſul Sanguelos/ nicht allein kluge vnd liſtige Kauffleute/ ſondern auch Handwercksleute in vielerley ſehr kunſtreich/ zu inventirn vnd machen (ſeynd aber auch Mahometiſch vnd Heydniſch) daß es jhnen in vieler kuͤnſtlicher Arbeit/ ſonderlich auch im Naͤtzen/ Steppen/ Goldarbeiten/ Seiden vnd Perlenſticken/ kein Chriſt wuͤrde nachthun koͤnnen/ es ſey von Thieren/ Voͤgeln/ Fiſchen/ Gewuͤrm/ Conterfeitungen/ oder dergleichen.
So meldet auch Walther Rhaleg von der gleichẽ kuͤnſtlichen Bildern/ welche in Quinea/ der Orient-Indien ohne einigen ſonderlichen Werckzeug gemachet werden/ daß man dergleichen Arbeit ſchwerlich bey den kuͤnſtlichen Goldſchmieden in der Chriſtenheit finden wuͤrde.
Wie denn zu Seilan (allda auch viel Kuͤnſtler ſeynd) vor Jahren ein Indianer ein Crucifix gemacht/ von Helffenbein/ ſo kuͤnſtlich in allen auß gearbeitet/ daß es ſcheine faſt lebendig zu ſeyn/ oder/ ja von einem Menſchen abconterfeitet/ am Angeſicht/ Haaren vnd Bart/ vnd allem: Iſt darumb dem Koͤnige in Spanien zugeſchicket worden/ welcher es hoch vnd werth gehalten.
In ſeiner Schifffarth/ Anno. 1588.
Dergleichen wird von den Indianern ins Gemein geſchrieben/ daß ſelbige von langen Jahren hero/ vielſchoͤner zierliche/ kuͤnſtliche vnd koͤſtliche Handarbeit haben machen koͤnnen/ von allerley geſchmeidten Geſchirren/ Haußgezeug vnd andern/ vnd doch alles mit ſehr ſchlechten vnd wenigen Werckzeuge/ von Steinen/ wenig Ertz/ offt ohne einigen Hammer/ vñ dergleichen.
Zu Japan werden die beſten Waffen in gantz Orient gemachet/ als Saͤbel/ Roͤhr/ Bogen/ Pfeil/ vnd viel anders.
Die Saͤbeln ſind gewaltig ſcharff/ vnd ſo guter Schneide/ daß in Japan Leute ſind/ mehren theil groß von Statur/ die mit einem Streich drey Menſchen zerhawen koͤnnen/ vnd im verkaͤuffen thun ſie die Probe damit/ an einem armen Schlaven.
Etliche Indianer machen jhnen Werckzeuge voͤn mancherley Dingen/ auch Meſſer aus Steinen/ gute Saͤbel aus Fewerſteinen/ mit welchem ſie auch einem Pferd den Kopffkoͤnnen abhawen.
Chron. Beruan.
Pett.
Ceic.
Zu Quiſia in Orient (welches man fuͤr die groͤſſeſte Stadt in der gantzen Welt helt) ſeynd vberaus viel ſtatliche Kuͤnſtler vnd allerley Handwercken.
Matth. Quad. in Com. Coſ.
In der Oriental.
Tartarey wird viel Dings/ wie auch gute Tuchgewand gemachet (darzu man die Selamander gebraucht/ ſeynd Schlangen/ welche das Fewer nicht verletzet) die koͤnnen eine Stund lang im Fewer ligen/ vnd nicht verbrennen/ ſondern werden von Flecken gereiniget.
Idem.
Auch die Indianer zu S. Thomas/ an der Perſianiſchen Grentze/ machen vnd ferben ſehr ſchoͤne Thuͤcher/ weil ſie hierzu zum Zeuge/ ſo wol auch zur Farbe/ gute Gelegenheit haben.
In Perſien machen ſie viel ſchoͤnes Dings/ ſonderlich zu Suſa/ koͤſtlich ſchoͤn Tuch/ auff mancherley Art/ aus guͤldenen vñ ſeidenen faͤden/ dergleichen wird auch gemacht in der Tartariſchen Provintz Mangi/ werden auch in Perſien ſchoͤne Tapezereyen gemacht.
Id. Quad.
In Perſien iſt eine Stadt/ Eri/ allda neben anderer dinge Vberfluß/ ſonderlich groſſes Seidengewerck vnd Handthierung/ daß einer auff einen Tag ſo viel Seiden kauffen kan/ das er 3000.
Cameelen damit beladen kan.
Vnd daß diß Theil Aſiæ mit kuͤnſtlichen Handwerckern verſehen ſey/ bezeugen vnter andern auch die ſtatliche Præſenten vnd Verchrungen/ welche von ſelbiger Orten Potentaten/ ſonderlich Perſianern vnd Tuͤrcken/ heraus in Europam vber geſchicket werden/ wie deſſen Exempel in den Hiſtorien zu leſen/ als beym Meterano lib. 13. &c.
Im Koͤnigreich Catharij ruͤhmen ſie ſich/ ſie vbertreffen alle Voͤlcker mit Wiſſenſchafft vnd Subtiligkeiten der Kuͤnſten/ wie denn auch daſelbſt viel Dings gemachet wird/ ineffabilis ſubtilitatis & laboris manuum, das iſt/ Viel vberaus ſubtil vnd kuͤnſtlich Handarbeit.
Vnd in Cathaij iſt eine Landſchafft/ Tainfu/ da leſt der groſſe Tarter Cham alle Waffen fuͤr ſo viel tauſend ſeines Kriegsvolcks machen.
Quad.
Haytho in paſſag.
Terrm ſanct. ac part. orient. & alij Auth.
Abr. Ortel in Theatr. urb. ex obſ. Bellon.
Exc, 27. & 28.
In klein Aſia oder Natolia, der Stadt Anguori/ in Caramanien, werden die beſten gewaͤſſerten vnd vngewaͤſſerten Schamlotte gemacht/ von Ziegen Haaren/ welche daſelbſten klein vnd Schneeweiß ſind/ das Haar iſt lang wie Seiden/ welches nicht abgeſchoren/ ſondern außgeraͤufft wird.
Dergleichen Schamloten werden auch in Cypern gemacht.
Vorzeiten ward auch Pruſia (jetzund Burſa) in Natolien beruͤhmbt/ wegen Seidenzeugs/ ſonderlich des Sammets/ der erſtlich da erfunden vnd gemacht worden.
Die H. Schrifft ſelb ſten gedencket etlicher Aſiatſchen Staͤdte vnd Orter/ wegen jhrer Wahren vnd Handwercken/ wie denn von Tyro ſtehet/ daß ſie mit mancherley Kanffmanſchafften vnd Handgewercken/ ſchoͤner Arbeit/ vnd reichen Maͤrckten florirt/ vnd mit vielen Inſuln der Voͤlcker gehandtiert habe.
Sonſten ſeyud Tyrus vnd Sidon die Staͤdte beruͤhmbt geweſen/ wegen des ſtadtlichen Purpurfarb Gewands.
Die Phœnicier (auch beruͤhmbte Leute) habens fuͤr jhre Wolfarth gehalten/ daß ſie mit vielen guten Handwerckern ſtaffirt waren.
Griechenland hatte in jhren Staͤdten auch allerley gute Kuͤnſtler vnd Handwercker/ vnd wer aus andern Landen etwas kuͤnſtliches arbeiten oder bawen laſſen wolte/ der hat aus Griechenland ſolche Leute fordern vnd holen laſſen.
Wie denn auch Rodericus Siculus, da er die Griechiſche Staͤdte/ Athen/ Corinth/ Theben/ vnd andere bekrieget/ vnd einbekommen/ hat er vielerley Handwercksleute/ vnter andeꝛn auch die guten vnnd koͤſtlichen Thuchmacher ſampt den jhren mit ſich hinweg gefuͤhrt/ vnd naher Palermo in Sicilien gebracht/ vnd allda eingeſetzet.
Ottho Friſing. in hiſt. Frid 1. all. Lipſ com. in Tacit.
Vnd von Athen iſt den Gelahrten die Hiſtoria bekandt/ vom fuͤrnehmen Oratore Demoſthene, der von ſich ſelbſt ſagte:
Er wuͤrd zu ſeinem Studiren auffgemuntert/ per antelucanam opificum induſtriam, das iſt/ wann die Handwercker ſo fruͤe fuͤr Tags zu arbeiten anfiengen.
Die Stadt Corinth/ war vorzeiten die beruͤhmbteſte in gantz Aſia/ wegen allerhand Ertz/ welches daſelbſten am beſten gemacht vnd bereitet ward. (Æs Corinthiacum.)
Dahero ſie auch mit vielen Leuten vnd Kauffmanſchafften erfuͤllet/ reich vñ maͤchtig ward.
Die Lacedemonier hatten nach des Lycurgi Geſetz Ordnung dieſen Gebrauch/ daß keiner mehr denn eine Kunſt oder Handwerck lernen oder treiben duͤrffte.
Wie auch an etlichen Orten die Medici oder Artzte ſich nur auff eina Kranckheit zu curiren befleiſſigen muſten/ damit ſie darinnen deſto fuͤrtrefflicher wuͤrden.
Vnter den Staͤdten Griechen Landes iſt gleichwol eine geweſen/ Sybaris, deren Einwohner Sybariten genandt/ ſolche Zaͤrtlinge geweſen/ daß ſie keine Handwercke in der Stadt geduldet/ quæ cum ſtrepitu exercerentur, Das iſt/ welche ein Geklopff/ Gethoͤn/ oder groſſes Laut gemachet/ ja ſie haben auch keinen Haußhahn gehalten/ ne ſomnum interrumperet, damit ſie nicht zu fruͤe aufgewecket wuͤrden/ quem (gallum) tamen ideo natura genuit, ut vigilijs nocturnie præſit, & ad operas cantu ſuo mortales excitet, ſomnũque longiorem rumpat, welches ſein Ampt auch Alciat. im Verſicul begriffen:
Et revocat feſſasad nova penſa manus.
Eraſm. in Apophteg.
ex Athenæo.
Flinius l. 10. c. 21.
Ein Haußhahn fruͤh verkuͤndigt frey/ Daß man zur Arbeit wacker ſey.
Da doch ſolche Handwercker auch wol abgeſondert wohnen koͤnnen/ wie zu Neapolis/ in Ital. in der Moſcow/ Indien vnd anderswo.
Die Aſiatiſche Tuͤrcken heutiges Tages treiben auch allerley Handwercke wie die Chriſten/ ſeynd auch in einem kuͤnſtlicher denn im andern/ vnd nehren ſich eine groſſe Menge derſelben mit/ alſo/ das jhnen auch auff jhre Feyertag zu arbeiten erlaͤubet iſt.
Ein jeder Handwerck hat ſeinen Oberſten/ der ſie beſchuͤtzet/ vertrit/ jhnen Rath vnd Beſcheid gibt/ nach erheiſchender Nothdurfft/ vnd wird auch deßwegen von jhnen reſpectirt vnd in Ehren gehalten.
Sie halten auch alle Fcyertage jedes Handwercks Geſellſchafft Mahlzeiten vnd Trinckſtuben bey jhrem Oberſten/ ſingen Geſaͤnge vnd Lieder von jhrer Zunfft/ ja es halten ſich auch die Handwercker bey harter Arbeit die gantze Woche deſto genawer/ auch mit geringer Koſt/ damit ſie auff die Feyertage Collation halten moͤgen.
Darumb es auch die gefangene Chriſten/ welche keine Handwercke gelernet/ ſehr vbel haben/ vnd ſehr vnwerth bey jhnen gehalten ſeynd/ vnd wird nichts auff ſie gewendet/ weil ſie nicht zugebrauchen.
Vnd wenn ſie jhre Kleider zerriſſen/ darinnen ſie gefangen worden/ vnd keine verdienen koͤnnen/ mit Handarbeit oder Dienſtẽ/ muͤſſen ſie nackend gehen/ auch Hunger vnd Kummer leiden/ vñ werden von jederman angefeindet/ es ſey denn/ daß einer aus mitleiden einen zum Knecht kauffe oder anneme/ dahero etlicher fuͤrnemer Perſonen Reiſebuͤcher bezeugen/ wann ſelbige/ ſonderlich vor zeiten/ in der Tuͤrckey gefaͤnglich angehalten worden/ damit ſie deſto leidlicher tractirt wuͤrden/ haben ſie ſich nicht gſechaͤmet/ eine oder ander Handarbeit mit anzugreiffen/ als/ mit Zucker bereiten/ Schiff vnd Haͤuͤſer bawen/ Geſchuͤtz vnd Stuͤcke gieſſen/ ꝛc.
Zu welcher Arbeit/ ſich weiland der Edele Wolffgang Muͤntzer von Babenberg/ Ritter/ in obgemeldtem Tuͤrckiſchen Zuſtand gebrauchen laſſen/ wie deſſen Reiſebuch bezeuget.
Theatr urb. Hiſtor. Turc.
Heinr. Moller.
Es ſeynd auch mehrertheil der Handwercker in der Tuͤrckey von Chriſten Leuten hinein gebracht worden/ welche die Tuͤrcken nach Eroberung vnd Verderbung Griechen Lands/ Hungarn vnd anderer Chriſten Laͤnder mit ſich hinein gefuͤhret/ wie ſie auch noch thun/ vnd zu Conſtantinopel ſonderlich geſchicht/ auch jmmer darnach getrachtet wird/ gute Handwercker in die Staͤdte zubekommen.
Zu Damaſco in Syrien wird viel Dings gemacht/ ſonderlich von Saͤbeln vnd anderm Waffen Gezeug/ auch ſehr gute Nadeln/ vnd mancherley ſchoͤn Gefaͤß aus Alabaſter/ gute Balſam/ Salben/ vnd derogleichen darinnen zu behalten/ wie denn derſelbe Alabaſter nicht weit darvon gegraben wird.
Andr. Therei in deſrien.
Auch werden an vielen Orten in der Tuͤrckey ſehr viel nuͤtzliche Geſchir vnd Haußrath/ zu allerley Nothdurfft/ aus Leder gemacht/ welche denn viel beſſer vnd ſicherer moͤgen gebraucht werden/ vnd viel werhaffter ſeynd/ als andere/ es ſey zu Hauß/ oder am aller bequemeſten auff Reißfarten.
AFRICA.
FErner/ damit wir aus Aſia in Africam kommen/ hat es auch an vielen Orten ſeinen Ruhm von Kuͤnſtlern vnd Handwercken gehabt/ wie es auch zum theil noch hat.
Fuͤr Alters iſt eine fuͤrnehme Stadt in Egypten geweſen/ Meroe genandt/ in welcher bey 40000.
Handwercks Leute geweſen.
Es wird auch von den alten Egyptiern geſchrieben/ daß ſie ſehr ſinnreich (ingenioſiſſimi) geweſen/ vnd vieler ander Voͤlcker gearbeitete Wercke auffs beſte nachgemachet/ ja in vielen Dingen es andern bevor gethan haben.
Plinius.
Herodor. Jul. Cef.
In Alcair/ (Cairo,) in Egypten/ iſt eine groſſe Anzahl allerley Handwercks Volcks/ welche mehrentheils vor den Haͤuſern auff der Gaſſen arbeiten.
Thetr. urb.
Alexandria in Africa/ am Mittellaͤnd.
Meer/ hat nicht allein vor alters/ ſondern auch bißhero viel nuͤtzliche Handwercksleute gehabt/ auch noch die Chriſten/ die allda wohnen/ ſeynd mehrerley Handwercker/ Von welcher Stadt billich zu mercken die Hiſtoria von einem Schuchmacher vnd Antonio dem Einſiedler/ welcher gedacht wird in der Apologia der Augſpurg.
Confeſſ.
Nahe am Ende des Buchs.
Selbiger Einſiedel begehrte zu wiſſen/ wie weit er in ſeiner vermeynten perfection oder Vollkommenheit/ durch ſo hart gefuͤhrtes Leben gelanget were/ darauff widerfehret jhme im Geſichte dieſer Beſcheid:
Er ſey ſo weit kommen/ als ein Schuſter zu Alexandria/ welcher jhm zu erkennen geben ward.
Da gehet Antonius bald in die Stadt/ koͤmpt zu gemeldtein Schuſter/ fraget jhn/ was er fuͤr ein Leben fuͤhre? welcher jhme antwortet:
Wenn ich des Morgens fruͤe auffſtehe/ thue ich fuͤr allen Dingen mein Gebet/ fuͤr mich vnd die meinigen/ vnd fuͤr die gantze Stadt/ fange darnach an mein Handwerck zu arbeiten/ vnd mein Haußhalten darnach an zuſtellen/ da hoͤrte vnd ſahe Antonius/ daß er mit ſeiner eingebildeten Heiligkeit weiter nicht kommen/ denn dieſem Schuſter gleich worden.
Die alte Stadt/ Thebæ/ iſt auch mit ſtatlichen Handwerckern vnd Werckmeiſtern wol verſehen geweſen/ alſo/ daß da Cambyſes der Perſer Konig Egypten vberzogen/ hat er dieſe herrliche reiche Stadt außgepluͤndert/ vnnd neben viel Gold/ Silber/ Helffenbein/ vnd andern koͤſtlichen Dingen/ deren die Stadt voll geweſen/ auch alle gute vnd kuͤnſtliche Baw-Werck- vnd andere Handwercksleute mit ſich hinweg gefuͤhret/ welche hernach die kuͤnſtlichen Haͤuſer zu Perſepoli/ Suſa/ vnd in Meden gebawet/ wie denn dergleichen die Chalbeer den Juͤden auch gethan.
Es wird auch diß inſonderheit von den Egyptern geruͤhmet/ daß ſie nuͤtzliche vnd gute Handerbeit/ Wercke vnd Gebaͤwde ſehr wol belohnet haben/ darumb denn auch jhre Kuͤnſtler ſich deſto mehr befliſſen.
Thunis/ auch eine namhaffte Africaniſche Seeſtadt/ hat viel vnd mancherley Handwercksleute/ ſonderlich viel Tuchmacher/ vnd thun die Weiber allda in gemein faſt nichts denn ſpinnen/ gibt auch viel ander Kuͤnſtler da/ die von Gips arbeiten/ in Stein ſchneiden/ vnd anders machen.
Theatr. b.
Ibid.
Zu Septa in Mauritanien/ gegen Portugal vber/ wegen des vngeſchlachten Erdbodens/ treibens auch Handwercker/ vnd machen aus Kupffer (vnd andern) viel ſchoͤnes/ zierliches/ ſubtiles Dings vnd Zeugs/ als wenns von Gold oder Silber were.
Die Einwohner der Landſchafft Barbariæ Africanæ/ in den Staͤdten/ ſeynd in der Architectur oder Bawkunſt/ auch andern Kuͤnſten ſehr geſchickt vnd wol erfahren/ welches an jren Gebaͤwden vnd Haͤuſern leicht zu ſehen iſt.
Wie denn auch in Hiſpanien hin vnd wieder/ ſonderlich in Granaten/ ſehr ſtarcke vnd herrliche Gebaͤwde noch fuͤrhanden/ welche vor langer Zeit/ von denen damals inwohnenden Mohren/ vnd Africanern ſeynd auffgefuͤhret worden.
Theatr. urb. & Abr. Ortel. Theatr. orbis.
Deßgleichen im Koͤnigreich Fez/ ſiehet man in der alten Stadt Feſſa/ (welche ſehr groß/ vnd die ſchoͤnſte Stadt in Barbaria iſt) noch zur Zeit alte vnd newe Gebaͤwde/ ſehr viel/ hoch/ ſchoͤn vnd koͤſtlich/ ſonderlich was zum gemeinen Nutzen dienet/ vnd ſeynd daſelbſten viel Kuͤnſtler mit jhren Werckſtedten.
Man ſiehet auch noch in dieſem Lande etlicher Staͤdte/ ſehr groſſe/ hohe/ ſtarcke vnd alte Mawren/ von ſiadtlichen Stein gebaͤwden.
Viel Africaner/ vn̄ der groͤſte theil der Mauritaner/ bawen vnd kuͤnſteln jhre Haͤuſer von Kreiden/ weil ſie deren viel/ vnd keine Steine haben.
Matth. Quad. in Cnmp.
Coſ.
Idem Quad.
Im Koͤnigreich Maroco/ machen ſie auch aus Geiſſen- Haaren ſtadtlich ſchoͤn Tuchgewandt/ vnnd Schamlotten Zeug/ als wans von Seiden were/ treiben auch groſſen Handel mit jhren Geißfellen/ welche weit von dannen verfuͤhret werden.
In der Nigritarum Landſchafft einer Guber genandt/ ſeynd ſehr viel Kuͤnſtler/ auch Zeugwircker/ vnd die Spinnen Geweb machen.
Etliche Africaner haben auch groſſen Handel mit Baumwoll/ machen auch vielerley Zeugs daraus/ vnd lernen noch jm̃er mehr machen.
An einem andern Ort Africæ/ am Grain geſtadt/ haben ſelbige Einwohner vnd Mohren auch bißhero gelernet viel Handarbeit vnd Wercke beſchicklich zu machen/ nach dem jhnen von Europiſchen Leuten/ etlicher Nationen/ viel Werckzeugs zugebracht/ vnd mit jhnen verhandthieret worden.
Auch ander vielderer Orten haben bißher mancherley gelernet/ vnd ſonderlich das jenige/ was bey jnen herfuͤr kompt/ wol zu arbeiten vnd zu brauchen/ Wie auch die Quinciſche/ Afrieaner wol haben lernen in Eiſen arbeiten/ als Wehr/ Waffen/ vnd viel anders daraus zu machen.
Quadus.
Die Inſul S. Thomas an Africa gelegen/ tregt eine groſſe Menge Zucker/ davon ſich faſt alle Inwohner nehr en/ welche Zucker Felder von einem bergigten Wald gewaͤſſert werden/ welchen die Wolcken ſtets anfeuchten.
Die Abyſiner/ oder in Preto Johannis Land/ machen zwar auch viel vnterſchiedliches Dinges/ aber mehren theils muͤſſen ſie jrem Koͤnig viel frembde Wahren vnd Zeuges zum Tribut bringen/ welches ſie von den Angrentzenden einhandeln vnd kaͤuffen muͤſſen/ als aus India/ Arabia/ ꝛc.
EUROPA.
WAs nun den Theil der Welt/ Europa genandt/ antrifft (darinnen auch vnſer Teutſchland ligt) wird Italia fuͤr das erſte Land gehalten/ vnd ſonderlich Rom/ darinnen es Kuͤnſtler gegeben in der Architectur vnd Bawwercken/ auch etlichen andern/ als welche auch nach ſolchem Ruhm ſonderlich getrachtet/ wie von jhnen geſagt wird:
Romani genus in gloriam ſuam effuſiſſimum, plurima erigere & parare monumenta voluerunt, wie auch noch zur zeit die meiſte Europeiſche Antiquiteten bey jhnen zu ſehen/ daher es auch die Mutter der kuͤnſtlichen Handwerck von vielen vnd billich gehalten wird.
Plimins.
Vide Jacob- Laur. de Aot. urbia Rom.
Hernach vnd bißhero iſt ein Land Europæ nach dem andern ſehr excolirt/ vnd gemaͤchlich an vielen Orten voller guter nuͤtzlicher vnd kuͤnſtlicher Handwercken worden/ alſo/ daß wann ein Provintz/ namhaffte Stadt/ auch viel kleine Staͤdtlein nach einander betrachtet werden/ man ſich darvber zu verwundern hat.
Theatr. urb. Theatr. orbis Ortel.
Matth. Quad. Hypp.
á Cell. de inere. urb.
Meyland in Lombardey iſt ſonderlich vnnd der maſſen mit Maͤnge vnd Fuͤrtreffligkeit allerley Kuͤnſtler vnd fleiſſiger Handwercker verſehen/ daß es ſchier vnglaͤublich/ in maſſen dero Orten ein Sprichwort iſt:
Wer Italien verbeſſernwolte/ der muſte Meiland zerſtoͤren vnd verderben/ damit ſich die Kuͤnſtler von dannen in ander Ort außbreiten koͤnten. (Qui Italiam reficere totam velit, eum deſtruere Medio anum debere.)
Hiſpol. à Coll. de incr. urb.
Alſo findet man auch in etlichen andern Staͤdten Italiæ mancherley ſchoͤne Arbeit/ als/ zu Genua koͤſtliche Seiden Wahren/ Venedig ſchoͤne Purpurfaͤrberey/ Glaßwerck/ vnd anders/ Florentz/ zarte ſchoͤne Tuch/ vnd ander Kuͤnſtlerey/ Neapolis ſchoͤne ſeidene Struͤmpfe/ Manina wuͤllen Struͤmpfe/ vnd an andern Orten ander Handgewercke/ vnd zu Venedig machet plebsart ficum/ die Handwercker/ einen ſtandt daſelbſten/ haben auch vnter ſich 72. congtegationes oder Zuͤnffte.
Es bezeugen auch die Seribenten/ daß Venedig zu ſolchem Auffnehmen kommen ſey von Kauffmanſchafften vnd kuͤnſtlichen Handwercken/ welche aus mancherley Orten dahin befordert vnd ſonderlich befreyet ſeynd.
Matth. Quad.
Lutherus de Cenſu.
In Spanien ſeynd zwar auch Handwercker/ aber den groͤſſern Theil Außlaͤndiſche vnd Frembde.
Inſonderheit werden die noͤtigſten vnd beſten Handwercker aus Franckreich geholet/ allermerſt welche von Metall arbeiten vnd Schmiedewerck treiben/ wie denn auch Spannien hierzu gut Eiſen aus ſeinen Bergwercken gibt.
Es wenden auch die Spannier groſſen Vnkoſten darauff/ damit ſie allezeit aus Franckreich die Handwercker/ ſonderlich junges Volck/ zu vnd an ſich bringen.
So ziehen auch offt die Handwercker hauffenweis aus Franckreich in Spannien/ jhre Handwercke daſelbſt zu treiben/ wie ſie denn auch willkomb vnd angenehm ſeynd.
Bodiuus.
Quadus.
Bodinus.
Vnd als vmb An. 1552. zu Valentz bey etlich Tauſend Frantzoͤſiſch Handwercks Volcks gefaͤnglich gehalten ward/ weiln ſie ſich vnterſtanden/ etliche Spanniſche Orter jhren Landsleuten der Maſſilienſiſchen Armada zu verkundſchafften vnd vbergeben/ vnd damit eine groſſe Verraͤtherey/ wider gethane Pflicht begangen/ haben ſie doch von den Spanniſchen Herrſchafften Perdon vnd Erledigung erlanget/ aus Vrſach/ damit ſelbige Handwercke nicht aus Spannien kaͤmen/ ſondern drinnen blieben.
Dergleichen iſt auch eins mals bey dem Anſchlag des Priors von Capua geſchehen/ allda bey tauſend Frantzoſen/ alle Denier vnd Handwercker ſich befunden/ vnd der Empoͤrung wider den Stadthalter in Spannien theilhafftig/ vnd deßhalben gefangen gehalten worden:
Aber jhre Herren vnd Meiſter/ neben der ſaͤmptlichen Buͤrgerſchafft der Stadt Valentz/ haben ſie mit einander außgebuͤrget vnd ledig gemachet/ vmb vorgemeldter Vrſachen.
Auch ſeynd fuͤr Jahren viel Handwercker vnnd Kuͤnſtler aus Avernien vnd Limogien in Spannien gezogen/ weil jhr Gewinn daſelbſten viel beſſer war/ als in Franckreich.
Hiſpalis oder Sevilia/ iſt auch gezieret mit vielerley Handwercken.
Von dieſer Stadt halten ſonſt die Spannier ſo viel/ daß ſie ſagen:
Welche Gott liebet/ denen gebe er zu Sevilia Wohnung vnd Vnterhalt.
Spannien hat auch etlicher Orten groß gewerck vnd gewerb mit Zucker/ darvon ſich viel Tauſendt nehren.
Quodcœleſte donum Attico melli multis partibus præferendum.
Zu Granaten iſt ein ſehr fruchtbahrer Boden/ vnd waͤchſt allda vnter andern fuͤrtrefflichen Dingen auch ein Bawmgewaͤchß/ aus deſſen Blaͤttern ſtatliche Seiden gemachet wird/ welches denn daſelbſten vnter die ruͤhmlichen Dinge/ (deren 7.) gezehlet wird/ welches Seidengeſpinſt dem Koͤnig jaͤhrlich viel 1000.
ﬂ Zoll tregt/ neben einer groſſen menge Seiden.
Es haben auch vor Jahren die Spanniſche Koͤnige in Vertreibung der Saraceuen vnd Mohren/ zu jhrer vnd der Laͤnder groſſen Nutzen/ viel derſelben zu Leibeigen behalten/ welche wol von Seiden Gewand vnd Zeug arbeiten kunten/ wie deren noch ſehr viel zu Granaten wohnhafft ſeynd/ vnnd ſehr ſchoͤnen Seidenzeug/ von Sammet/ Carmeſin/ Damaſt/ Doppel Taffet/ vnd andern/ in groſſer menge auch mancherley Gattung machen koͤnnen.
Wie denn auch zu Toledo eine groſſe Menge Volcks von Seiden vnd Tuchgewirck arbeitet/ vnd ſich davon ernehret.
Idxm l. 5. c. 1. de Repub.
Id. in Diſcurſ.
Theatr. urb.
Matth, Quad.
Hubert.
Thom.
Leod. in vita Frider.
2. Elect.
Palaz.
Theatr. urb.
Zu Valentz haben ſie auch vor Jahren ſehr ſchoͤne Irdene Geſchir vielerley Gattung vnd Weiſe gemacht/ verglaſurt/ mit mancherley auch Goldfarben/ auffs hoͤchſte verkuͤnſtelt.
Vnd zu S.
Torquet/ werden ſonderlich wunder groſſe Toͤpffe gemachet/ daß etliche Perſonen zugleich in einem baden koͤnnen/ auch ein Fuder Weins darin gehet.
Wie denn zur Zeit Fridericus 11. Churfuͤrſt bey Rein/ als er in Spanien ſich hielte/ wegen des Schmertzens am Stein/ in einem ſolchē Toͤpff erſtlich allein/ vnd hernach etliche ſeiner Diener zugleich gebadet/ ja haben noch einen groſſen Theil davon gebrochen.
Dergleichen groſſe Toͤpffe werden auch etlicher Orte in Indien gemacht.
Idem Hubert.
Thom.
Leod.
Ibid.
Franckreich hat zu Pariß/ Roan/ Limoges/ vnd andern Orten auch gute Handwercker/ wie denn viel ſchoͤnes Dings in Franckreich/ vnd nunmehr auch viel Seiden Gezeugs gemacht wird/ welches Heinricus IV. angerichtet/ (darvon vnten/ Cap IX.) hat auch Franckreich Ruhms genug wegen ſeiner Handgewercken/ weil ſie Spanien vnd andern außhelffen kan.
Das Niederlaͤndiſche auch Weiber Volck iſt auff die Handwercke vnd Arbeit ſo genaturet vnd abgerichtet/ daß ſie niemand von geſunden Leuten moͤgen muͤſſig ſehen/ vnd eine ſonderliche gratiam haben/ andere etwas zu lehren.
Theat. urb. Suche auch drunten Cap. 10. von Weiber Arbeit.
Antorff in Braband/ iſt dermaſſen voll Kuͤnſtler/ ſonderlich in vorigen Jahren geweſen/ daß/ da Ao. C. 1549. daſelbſten Philippo/ dem Koͤnig in Hiſpan. Kaͤyſer Caroli V. Sohn/ auf deſſen Einzug ins Niederland/ etliche herrliche Spectacula Triumphbogen/ Ehrenpforten/ vnd der gleichen viel gemacht worde/ ſie ſelbiges alles durch dero Stadt Buͤrger vn̄ Kuͤnſtler verfertigt/ vnd keines Frembden darzu beduͤrffet/ wie ſolches ſchoͤn beſchrieben hat Cornelius Grapheus, ſelbiger Stadt Secretarius, iſt auch mehrentheils deſſelben Inventor geweſen.
Der Meiſter vnd Arbeiter ſeynd genennet in Summa 1726. von vielerley Kuͤnſtlern.
Die auffgerichte Wercke ſeynd verlegt worden von fuͤnfferley Nationen vnd Geſellſchafften/ als Spanier/ Teutſche/ Florentiniſche/ Genueſiſche/ Engellaͤndiſche/ vnnd haben gekoſtet 26000. vnd 800. Carlsguͤlden/ guͤldener Muͤntz.
(Wie man ſich zu ſolcher Arbeit geſchicket/ beſchreibet gemelter Autor mit dieſen worten:
Vidiſſes ibi operariorum, opificum, architectorum, pictorum, ſtatuariorum, utriuſque profeſſionis fabrorum, cæterorumq́ue artificum incredibilem multitudinem, ſecuribus, malleis, contis, dolabris, terebris, aſciis, ſerris, circinis, penicillis, totos dies, totasq́ue noctes, non ſine multi luminis diſpendio, ſummo conatu, multo ſudore, ſuſcepto operi inſiſtentium, invicem cohortantium, clamantium, formicarum ritu diſcurrentium, alacriter inter operas geſtientium, ac de laboris ſedulitate, non ſine aſtantium voluptate, inter ſe contendentium.)
Vnd demnach an ſelbigen Ehrenporten ꝛc. viel Bilder vnnd Figuren der Heydniſchen Goͤtter vnd Goͤttinen/ vnd dergleichen auch ſonſten Menſchenbilder gemachet vnd gemahlet/ etwas bloßnackend/ jedoch ohn alle beſchaͤmung/ (ſervato pudore,) vnd hernach ſolches alles von Cornelio, wie obgemeldt/ fleiſſig beſchrieben/ erklaͤret/ vnnd Keyſer Carolo V. in Spanien vberſchicket vnnd dediciret worden/ hat ſelbige Erklaͤrung Ihrer Majeſt. ſo wohl gefallen/ daß er in beyſeyn viel ſtatlicher ſeines Volcks geſagt vnd bezeuget hat:
Er hielte etwas ſonderliches von dieſer (Niederlaͤndiſchen)
Nation/ weil ſie froͤmmer auff der Gaſſen weren/ als viel andere in der Kirchen.
Es bezeugen auch die Hiſtorien/ daß die Niederlaͤnder mit Auffrichtung kuͤnſtlicher vnd ſinreicher Ehrenporten vnd dergleichen alle andere Nationes weit vbertreffen.
Zu Mecheln in Braband iſt vor Jahren ſo ſtattliches/ groſſes woͤllen Gewirck/ von vielerley ſchoͤnen Zeugs/ gemacht worden/ daß alda in der Stadt vnnd derſelbigen Gebiet herumb/ viel tauſent Werckſtuͤhle gezehlet worden/ ſeynd auch der ſtattlichſten vnnd ehrlichſten Zuͤnfften eine gehalten geweſen/ haben aber einsmals/ wegen eines Auffſtandes wider die ander Buͤrger vnnd Obrigkeit/ viel von jhrer Freyheit verlohren.
Theatr. urb.
In Flandern wird ſehr viel ſchoͤnes Gezeuges zu Gewand ꝛc. gemacht/ alda auch Kinder von 4. vnnd 5. Jahren darzu helffen/ vnd jhre Nahrung alſo gewinnen lernen muͤſſen.
Deßgleichen zu Artois in Hennegaw/ da viel Zeugs vnd Glaßwerck gemacht wird.
Quadus.
Dornick in Flandern hat dieſen ſonderlichen Ruhm/ daß daſelbſten viel ſinnreiche Handwercker ſeynd/ welche taͤglich newe Art vnd Muſter von Zeuggewand erdencken/ alſo/ daß/ ob etliche in Abgang gerathen/ ſie ſtetigs andere/ newe/ vnd annehmlicher erdencken/ vnd auffbringen/ damit ſie allezeit etwas haben/ darauff ſich die Arme mit newen Handtirungen vnd Gewerck erhalten koͤnnen.
Daher es geſchicht/ daß ſelbige Stadt bißhero bey ſo langen gefehrlichen vnd ſchadhafften Zuſtaͤnden gleichwol noch jmmer in Wolſtand vnd Vermoͤgen bleibet.
Theatr. urb.
Was fuͤr ſchoͤne/ zarte Leinwad in Nieder-vnnd Holland gemacht wird/ iſt gnugſam bekant/ wie denn zn Hertzogenbuſch Jaͤhrlich fuͤr etlich hundert tauſent Cronen werth ſolche Wahren geſponnen/ vnd gewircket werden/ vnd ſie es jn dieſem vielen andern zuvor thun.
Zu welcher Handtirung jhnen das Waſſer alda/ die ſe genant/ ſehr bequem iſt/ als welches von Natur dieſe Eigenſchafft hat/ daß es die Leingewand viel weiſſer machet/ denn ſonſt kein Waſſer anderswo thut.
Wie auch zu Cammerich ſchoͤne/ reine Leinwad/ Cammertuch vnd Lautertuch gemacht werden.
(De linteis iſtis Belgicis, Henr.
Salmuth ſic ait: Batavorū lintea operum ſubtilitate Arachneos labores, ne dicam palladias manus provocant, & ob id toto orbe notiſſima, Regum ac Reginarum deliciæ, quorum cum nive certat candor, cum ſindone tenuitas, cum byſſo pretium.)
Ibid.
In not ad Panciroll. ex Hadr.
Junii hiſt. Batav. cap. 15.
Hertzogenbuſch hat auch kunſtreiche Meſſerſchmiede/ vnd werden daſelbſt auch Nadeln vnd Kluffen gemacht/ von ſolcher Fuͤrtreffligkeit vnd Menge/ daß ſie von dannen durch die gantze Welt gefuͤhret vnd verhandtieret werden.
Was zu Coͤln am Rhein vnd andern der Niederlaͤndiſchen Grentzſtaͤdten fuͤr vielerley ſchoͤne Arbeit gemacht wird/ iſt auch genugſam bekant.
Die Niederlaͤnder ſeynd auch gemeiniglich ſchoͤner Handgewercken/ geſchwinde Nachmacher/ vnnd der Newen gluͤckliche Erfinder/ als:
Zu Bruck in Flandern iſt erfunden worden colorum oleo temperatorum uſus, tabulas eo pictas ab ævi injuriâ vindicans, die Oehlfarben/ dadurch die Gemaͤhlde lange Zeit behalten werden:
Es ſeynd auch die erſten Kupfferſtecher Niederlaͤnder geweſen/ auch deren einer einer Martin Stock al.
Schoͤn/ des Alberti Dûreri Lehrmeiſter.
Sonderlich ſind die erſten Landtafeln vnd Weltbeſchreibungen mit Kupferſtuͤcken durch die Niederlaͤnder an Tag kommen/ als Franciſc. Hoggenberg, der erſte Fundator des Orbis terrarum, welches Werck Abrah.
Oertel von Antorff außmachen laſſen/ deßgleichen Gerhard.
Mercator, vnd noch etliche andere mehr/ ꝛc.
Als auch durch des Duc de Alba Tyranney viel tauſent Menſchen aus dem Niederland vertrieben worden/ welches mehrertheils Kauff- vnd Handwercksleute geweſen/ ſeynd dadurch viel nuͤtzliche Gewerbe vnd Handwercke an andere Ort kommen/ dahin ſie geflohen/ vnd ſich niedergelaſſen/ wie denn auch damals die vertriebene Niederlaͤnder die Kunſt des beſten Woͤllin Tuchs zu machen/ mit ſich in Engelland gebracht/ daher es nun floriret/ alſo/ daß die Tuch vnnd Cariſay/ ſo Jaͤhrlich aus Engelland nur nach Antorff in Braband gebracht worden/ auff 40. Tonnen Goldes werth geweſen.
Matth. Quad. celeres imitatores.
& Felices inventores.
Ibid.
Eman.
Meter. vnd Boterus.
Ober-Teutſchland betreffend/ iſt daſſelbige nicht allein in etlichen groſſen namhafften/ ſondern auch kleinen Staͤdten/ allerley herrlicher Kuͤnſte vnd Handwercken vberfluͤſſig voll/ die da moͤgen erfunden werden/ darinne auch Mannes- vnd Weibesperſonen embſiglich arbeiten.
Seynd auch deren ſo wol erfahren/ ſonderlich der Mechaniſchen Kuͤnſten/ daß ſie deßwegen vielen außlaͤndiſchen Nationen/ auch den Fuͤrnehmſten wol fuͤrzuziehen/ weil bey jhnen bißhero alle dergleichen Kuͤnſte/ Erfindungen/ Vbungen vnd Vorbeſſerungen ſehr hoch gebracht/ auch von jhnen vielen andern mitgetheilet werden.
Es zeugt auch Bodinus, daß die gegen Mitternacht wohnende Voͤlcker ſtreng vnd arbeitſam ſind in Handwercken/ vnd eine ſolche Landsart ſey auch Deutſchland/ von der mitten an biß an die See oder Meergrentzen/ vnnd von Niederland an biß vber Preuſſen/ vnnd ſagt ferner/ daß viel mittaͤgige Leute ſich verwundern vber jtztgemeldter Teutſchē/ tàm multa affabrè facta, tanquam ingenium in manibus poſitum, das iſt/ jhre Handarbeit habe ein ſolches Anſehen/ als wann ſie den Verſtand in Haͤnden hetten.
D. Rivius.
Sonderlich behelt Teutſchland/ neben andern vielen ſchoͤnen Gewercken/ den Preiß/ in plerisque Automatis ferreis, als Vhrwerck/ vnd andern dergleichen.
Bornitius, JC.
Vnter den deutſchen Staͤdten aber/ welche von Handwercken floriren/ iſt Nuͤrnberg billich an der Oberſtell/ nach Zeugnis wolerfahrner Leute/ auch viel alter vnd newer Scribenten/ (deren viel Fuͤrnehme koͤnten genen̄et werden)/ welche mit folgenden worten melden/ daß ſelbige Stadt wol die aͤltiſte ſey/ alda ſich Handwercker geſetzt/ vnd gehalten/ vnd das gemeine Volck alda ſeynd bißher ſcharfffindige/ kuͤnſtliche Handwercksleute/ vieler ſubtiler/ vnd nuͤtzlicher Wercke Erfinder vnd Meiſter/ vnd ſolcher Perſonen vnd Wercke wegen zum hoͤchſten vnd vberall beruͤhmet/ Ja daß daſelbſten durch fuͤrſichtige Regierung vnd wolgeordnete Policey nicht allein alle Handwercke vnd loͤbliche gute Werckkuͤnſte von Tag zu Tag in ſteter Vbung zunehmen/ vnnd auffs hoͤchſte ſteigen/ ſondern auch der mehrertheil den Vrſprung/ Erhaltung/ vnd Ruheſtadt des gantzen Teutſchenlandes daſelbſten haben/ wegen ſo vieler trefflichen kuͤnſtlichen Werckmeiſter/ in allerley Handkuͤnſten/ welcher Wercke denn ſelbſten die Meiſter zu loben pflegen/ nach dem alten Ehren-vnnd Sprichwort.
Es bezeugen auch die Scribenten/ daß die Bequemligkeit der Waſſer oberhalb dieſer Stadt/ vnd die gelegene Menge des Holtzes vmbher/ groſſe Vortheil vnnd Behelff gegeben/ Hammermuͤhlen/ Schmeltzhuͤtten/ Werckſtedte vnd dergleichen zu bawen/ Ja es ſollen/ nach etlicher Auſſage/ die Haͤmmerwercke vnd Schmiedemuͤhlen vmb dieſe Stadt heruͤmb die erſten in Teutſchland geweſen ſeyn.
Daher ſie je lenger vnd mehr faberrimis ferrifabris, vnnd Menge ſolcher kuͤnſtlicher Meiſter/ welche von vielerley metallen arbeiten/ erfuͤllet vnd beruͤhmet iſt.
Noribarga artificum patria & hoſpitium.
Seynd auch in dieſer Stadt viel nuͤtzliche/ kuͤnſtliche Inſtrumenta mathematica, auch Viſier-Staͤbe/ zu groſſem Geſchuͤtz vnd anderm Gebrauch/ auch das Stoßgewicht/ die Pfaͤle einzuſtoſſen/ vnd viel mehrers/ zum Bawwerck noͤthig vnnd gehoͤrig/ erfunden worden.
Welches neben andern Hieronymus Megiſerus bezeuget/ da er ſaget:
Man ſehe die einige Stadt Nuͤrnberg an/ was hat dieſelbe bißhero fuͤr vnzehliche/ zu allerley Kuͤnſten nuͤtzliche machinas vnd Inſtrumenten erfunden?
Darumb ſie denn auch durch die gantze Welt alſo beruͤhmt iſt/ daß jhre Inventiones vnd Wercke biß in die euſſerſte Indien/ vnnd in die newe Welt verfuͤhret worden.
Vnd Heberus meldet: Nuͤrnberger Hand/ gehet durch alle Land.
Auch ſchreibet Jacobus Bornitius:
Noribergenſium machinas mechanicas exteros Reges ac Principes ſæpè admiratos eſſe accepimus.
Vorrede/ in lib. 6. Machin.
In lib.
Servit9 Ægyptiaca.
Conrad.
Celtes.
Auch ſol in dieſer Stadt das Drathziehen ſeyn erfunden worden/ von einem/ Namens Rudolph/ welcher gar reich dadurch worden/ deſſen Sohn ſich von etlichen vberreden laſſen/ daß ers jhnen ein wenig gewieſen/ was ſein Vater vor einen Werckzeug hatte vnd gebrauchte/ welches/ da es der Vater erfahren/ hat er den Sohn erwuͤrgen wollen/ darumb er jhm entlauffen muͤſſen.
Es werden auch von D. Rivio, vnd den Hollaͤndiſ:
Schiffarten geruͤhmet des M. Georg.
Hartmanni, weiland Mathematici daſelbſten obſervations-Inſtrumenta, von jhm erfunden.
Eobanus Heſſus ſchreibet von dieſer Stadt alſo:
Ædificata ſolo, ſterili, verùm ipſa per Artes Facta opulenta ſuas, & florens rebus honeſtis, Nobilibus clara Ingeniis, quaſcunque per Artes
Ire libet, &c. Et:
Nuſquam culta magis floret divina Matheſis. Et: Gens præcipuè laudata eſt Norica ferro, Ferrum amat, ut ferri laudem ſibi vendicet uni, Tractandi per mille modos ac mille per artes, In ferrum gens nata, piæ ſeu commoda pacis, Seu gerat inſani furioſa negotia Martis.
Hans Sachs/ im Lobſpruch der Stadt Nuͤrnberg:
GOtt hat auch geben dem Teutſchland Viel Kuͤnſtler mit hohem Verſtand.
Sih nur an die Stadt Nuͤrnberg werth/ Der meiſt Theil ſich mit Handwerck nehrt.
Allerley Handwerck vngenant/ Was je erfunden Menſchen Hand.
Ein groſſes Theil fuͤhrt den Hammer Fuͤr die Kauffleut vnd die Kramer.
Von allen dingen/ was man darff/ Gemachet rein/ kuͤnſtlich vnd ſcharff.
Auch ſeynd allda ſinnreich Werckleut/ Die ſich zu brauchen ſind bereit.
Dergleich man findt in keinem Reich/ Die jhrer Arbeit thun geleich.
Als da manch kuͤnſtlich Werck anzeigt/ Wer dann zu Kuͤnſten iſt geneigt/ Der findt allda den rechten Kern/ Fuͤr die/ ſo ſolches wollen lehrn.
Drumb iſt Nuͤrnberg ein Kron im Reich/ Man findt nicht bald der Handwerck gleich/ So gwaltig treiben mit der Hand/ Vnd ſchicken ſolchs in manches Land.
Frid. Achill.
Dux VVirteberg. Conſultat. de provinc.
Europæ.
Iſt vnd bleibt alſo die Stadt Nuͤrnberg vieler ſonderbaren kunſtreichen vnd gemeinen Handwercken/ (dergleichen in Teutſchland nicht zu finden) zum hoͤchſten beruͤhmbt/ auch bey hohes Standes Perſonen.
Vnd wie bey andern Scribenten geſchicht/ alſo ſol auch hier bey dieſer Stadt Nuͤrnberg Kuͤnſtlern billich vnvergeſſen ſeyn Albrecht Duͤrer/ welcher von Mannsgedencken hero beruͤhmet geweſen/ ein Mann von lauter Kuͤnſten/ dergleichen die Welt kaum getragen/ (alſo ſchreiben hochgelahrte vnd Kunſtverſtendige von jhme/) daß viel gleuben/ Zeuxis, Parrhaſius, Apelles ſelbſten/ vnd viel andere namhaffte/ ſeyn etwas ſchlecht gegen jhme geweſen/ ſo kuͤnſtlich/ findig/ mit Mahlen/ Reiſſen/ Stechen/ in Holtz/ Kupfer/ Conterfeyen/ mit vnd ohne Farben/ daß jhme nichts fuͤrſtunde/ welches er nicht hette machen koͤnnen/ vnnd ſeines gleichen mit kuͤnſtlicher Hand nicht lebte/ auch ſchier nichts war/ darvon er nicht einen groſſen Theil wuſte/ darzu anſchlaͤgig/ bawſinnig/ der alle Gebaͤw aus dem Grunde wuſte anzugeben/ aus rechter Kunſt/ vnnd alles fuͤr die Augen zu ſtellen/ als ſehe mans lebendig.
Des Circuls war er ein ſolcher Meiſter/ daß er nach der natuͤrlichen Symmetria alle Glieder des Menſchen proportioniret, vnd dergleichen viel andere Kunſt- vnd verſtandreiche Wercke gemachet/ dergleichen man nie geſehen.
Daher von jhme geſchrieben wird:
D. Gualt.
Rivius in ſeinen Buͤchern vber den Vitruvium.
J. G. JC.
Dûrerus Naturâ opifex propè doctior ipſâ.
Et: Quæ tibi pinguntur tabulis ſpirantibus, illa Vivere, & exerto credimus ore loqui.
Jac. Boiſſard.
Gallus.
Wer etwas mehrers von ſolchen Kuͤnſtlern/ ſonderlich Mahlern/ (als Zeuxis, Parrhaſius, Apelles, vnnd dergleichen geweſen/) vnd wie ſie einander mit jren Gemaͤhlden aus Eyfer vnd Ruhm vberkuͤnſtelt/ wiſſen wolte/ der findet ſolches anderswo/ Iſt aber dem Leſer zu erluſtiren/ vnd dem vortrefflichen Duͤrer Geſellſchafft zu leiſten/ folgends aus D. Gualt.
Rivii Buͤchern vnd andern hierein geſetzt:
Zeuxis, ein vberaußtrefflicher Mahler/ hatte einen Knaben gemahlet/ welcher Weintrauben in einer Schuͤſſel getragen/ welche Weintrauben ſo kuͤnſtlich vnnd natuͤrlich gemahlet geweſen/ daß auch die Voͤgel darnach flohen/ vnd vormeyneten darvon zu eſſen.
Da ward er auff ſich ſelbſt zornig/ vnnd ſprach:
Die Trauben hab ich beſſer gemahlet/ als den Knaben/ denn/ wann derſelbe auch were recht außgemacht/ ſo ſolten ſich die Voͤgel vor jhme geſchewet haben.
Dieſer iſt ſehr reich worden/ vnd endlich ſeine Gemaͤhlde nur verſchencket/ in meynung/ es were niemand/ der ſolche Kunſt nach Wuͤrden bezahlen koͤnte.
Plin. ex l. 35. c. 9. & 10.
Parrhaſius hat auch vmb ſelbige Zeit gelebt/ dem Zeuxi an Kunſt vberlegen.
Dann/ als ſie einesmals vmb die Meiſterſtuͤcke in die Wette mahleten/ brachte Zeuxis herfuͤr/ erſtlich ſeine Trauben/ die er ſo kuͤnſtlich getroffen hatte/ daß die Vogel heran flohen/ vnd begehrten darvon zu eſſen.
Darnach brachte Parrhaſius ſein Meiſterſtuͤck herfuͤr/ nemlich eine Tafel/ darauff er ein Tuch gemahlet hatte/ geſtalt wie ein Vorhang/ da das Zeuxis ſahe/ ſprach er zu Pharraſio:
Er ſolte das Tuch hinweg thun/ vnd ſein Meiſterſtuͤck auch ſehen laſſen/ greiff auch ſelbſten zu/ willens/ den Vorhang hinweg von der Tafel zu ziehen/ vnnd zuſehen/ was dahinter were.
Sihe/ da war es ein gemahlt Tuch/ da ſchaͤmete er ſich/ vnd bekante frey/ er were von Parrhaſio vberwunden: Sintemal er Zeuxis nur die vnvernuͤnfftige Voͤgel/ Parrahſius aber dagegen jhn ſelbſten/ als einen groſſen Kuͤnſtler/ vnd beruͤhmten Meiſter/ betrogen hatte.
Plin. ibid.
Apelles aber hat/ die vor jhme geweſen ſind/ alle weit vbertroffen.
Er mahlete auff eine Zeit ein Pferd/ ſo kuͤnſtlich vnd natuͤrlich/ das andere Pferde/ die es anſahen/ nicht anders meyneten/ es were ein recht lebendig Pferd/ vnd fiengen an/ daſſelbige anzuwiehelen vnd anzuſchreyen.
Er hat auch neben vielen andern trefflichen Wercken vnnd Kunſtſtuͤcken/ den Alexandrum M. ſo wol nach dem Leben conterfeytet/ auff einer Tafel/ mit einem blitzenden Donnerkeil in der Hand/ daß es das Anſehen gehabt/ als ob die Finger mit demſelben aus der Tafel heraus ſtuͤnden.
Vor welches Werck er zu mahlen bekommen 20. Talent Goldes/ die thun ſo viel als 120000.
Vngariſche Goldguͤlden/ welches Geld fuͤr ſeine kuͤnſtliche Arbeit jhme an ſchoͤnen Goldſtuͤcken/ mit einem Kornmaß zugemeſſen worden.
Dieſer Apelles ward einsmahl nach Alexandri Magni Todt aus Aſia durch ein Vngewitter in Egypten verſchlagen/ vnnd kame gen Alexandria, an die Koͤnigliche Hoffſtadt/ hatte aber ein ſchlechtes Anſehen/ darumb denn aus Spott ein Hoffmann jhn/ ins Koͤnigs Namen zur Koͤniglichen Mahlzeit-Tafel auff den Abend zu gaſte lude.
Apelles ſtellete ſich ein/ man ſahe jhn mit Verwunderung an/ als einen ſehr ſchlechten vnd vnbekanten/ fragte jhn/ wer jhn dahin zukommen geheiſſen?
Apelles antwortet:
Er ſehe zwar denſelben jetzo nicht gegenwertig/ wiſſe auch nicht/ wie er heiſſe/ wolte jhn aber bald zeigen/ nimpt alßbald eine Kohle/ gehet an eine Wand/ vnd mahlet deſſelben Spoͤtters Angeſicht ſo Conterfeytiſch/ daß die Anſchawer leichtlich kenneten/ wer er were.
Weil ſolche vnnd andere dergleichen Kuͤnſte hinter jhm waren/ iſt er vom Koͤnige hierauff ehrlich gehalten/ vnd reichlich begabt worden.
Plin. ibid.
Plin. ibid.
Von dieſen vnd andern dergleichen Kuͤnſtlern iſt auch zu wiſſen/ daß jhrer jeglicher nicht in allen Wercken excelliret vnnd fuͤrtrefflich geweſen/ ſondern nur in etlichen/ Als: Zeuxis vnnd Nizias haben die Weibesbilder trefflich mahlen koͤnnen/ Dahero Zeuxis, als er die Abgoͤttin Lucinam, (oder Venerem) mahlen wolte/ die Crotoniaten damit zu zu verehren/ hat er jhme aus der gantzen Jungfrawen Schaar ſelbiger Stadt/ fuͤnffe der Allerſchoͤnſten erwehlet/ damit von dieſen/ was an jeder Weiblicher geſtalt am ſchoͤnſten war/ von jhme in ſein Gemaͤhlde gebracht wuͤrde.
Dargegen war einer Sorapion, der machte alle Dinge wohl/ aber nicht die Menſchen.
Dionyſius aber machte nichts beſſers/ denn die Menſchenbilder.
Eraclides war gut vnd beruͤhmbt/ die Schafe zu mahlen.
Alexander ein Roͤmiſcher Mahler/ mahlete zwar alle dinge wohl/ aber in ſonderheit die Hunde.
Aurelius der Mahler war ein groſſer Buhler/ der machte auch nichts liebers noch beſſers/ als Goͤttine/ an welcher Angeſichte er gemeiniglich ſeiner Buhlſchafften Geſtalt vnd Conterfeyt machte.
Vnd dergleichen Exempel koͤnten mehr benennet werden.
Daher einer von ſolcher Vngleichheit geſchrieben:
Heinrie. Hondij.
Propria Belgarum laus eſt bene pingere rura, Auſoniorum homines pingere, ſive Deos.
Omnibus haud idem Genius, placet ille colore, Umbris; hic gratis floribus, arboribus.
Agros ſcitè alter pingit, tumida æquora, rupes; Urbibus aſt alter clarus, imaginibus.
Was ſonſten andere Staͤdte in Teutſchland hin vnd wieder betrifft/ welche auch von mancherley guten Wahren vnd Handwercken beruͤhmt ſeyn/ iſt ſelbiges vorhin bekant gnug/ vnd vnnoͤthig zu erzehlen/ vnnd mag bey angeregtem alſo verbleiben.
AMERICA, Oder/ Newe Welt.
DIß Theil der Welt iſt von vnſern Europeiſchen Nationen am letzten erfunden vnd entdecket worden/ vnd befindet ſich bey etlichen ſelbigen Weſt-Indianern/ Braſilianern vnd andern/ auch ſonderliche Handarbeit/ darunter auch viel kuͤnſtliches Gewerck: als/ daß vorzeiten etlicher ſelbiger Orten ſonderliche Gebaͤwde muͤſſen geweſen ſeyn/ welches abzunehmen an vielen ſehr groſſen Steinen/ das niemand außdencken mag/ wie ſolche moͤgen gehawen vnd geſetzt worden ſeyn/ weil ſie keinen Werckzeug haben/ ſolche Arbeit zu machen/ vnnd doch ſehrwohl gefuͤget ſeyn.
Aber die Schwibboͤgen zu machen/ iſt jhnen vnbekant geweſen/ Denn/ als die Spanier eine Bruͤcken mit Boͤgen gemachet/ vnnd da es fertig/ das Geſtell hinweg theten/ flohen die Indianer/ vermeynten gentzlich/ es wuͤrde alles in Hauffen fallen.
Da ſie aber vernahmen/ daß es ſtehen bliebe/ vnnd die Spanier ſie brauchten/ mit druͤber gehen/ reiten/ fahren/ ſagte ein Indianiſcher Herr zu ſeinen Leuten: Wir dienen dieſen billich/ denn ſie ſcheinen Kinder der Sonnen ſeyn/ vnd habens auch viracochas genant/ das iſt/ von Gott geſandt.
Natur.
vnd Moral. hiſtor. von. Weſtindien.
Ibid.
Die Indier in Peru hatten dieſe Ordnung/ daß ſie von Jugend auff/ neben den Kriegsvbungen/ ein Handgewerck/ zum menſchlichen Leben dienlich/ zu lernen pflegten/ was nemlich jhme vnnd den ſeinigen noͤthig war/ zur Nahrung/ Feldbaw/ Wohnung/ Kleidung/ wenig Haußrath/ ſchlechte Ruͤſtung/ ꝛc. Sonſten arbeitens auch von Metall/ Gold/ Silber/ von Erden/ Toͤpfe vnd dergleichen/ auch Mahlerey/ vnd anders.
Anno Chr. 1517. ſehen die Americaner im Nordermeer etliche frembde Schiffe/ mit Volck (das waren Spanier) ſchiffeten auch mit Verwunderung/ mit etlichen jhren Nachen/ denſelben an Port/ zu ſehen/ was fuͤr Leute weren/ brachten jhnen auch mit von jhres Landes Koſt vnd Victualien.
Die Spanier nahmen die Indianer in jhr Schiff/ gaben jhnen vor jhre Wahr etliche Schnuͤre mit glaͤſern Corallen/ vnd dergleichen ſchlechtes/ die Indianer meyneten/ es weren koͤſtliche Dinge/ nahmens mit ſich/ jhrem Koͤnige zu zeigen/ kamen gen Merxico, vnnd hatten in einem Tuch gar artig alles/ was ſie geſehen hatten/ dieſer frembden Schiffe Menſchen vnnd aller dinge geſtalt/ ſo kuͤnſtlich conterfeytet/ daß hernach die Spanier/ da ſie mit jhrem Oberſten Fernando Cortes hinein kommen/ vnd ſolches geſehen/ ſich hoͤchlich daruͤber verwundern muͤſſen.
Sie machen auch jhre Spieß vnnd Pfeilſpitzen von Fewerſteinen/ Fiſchſchupen/ Zaͤhnen/ ꝛc. Item/ aus mangel der Meſſer ſchneiden ſie jhr Haar/ Speiſe/ vnd anders mit Muſcheln/ Schalen/ ꝛc.
Es ſeynd auch etliche dieſer Weſt-Indianer ſehr kuͤnſtlich in Bildern vnd Kleidern/ von gefaͤrbten Vogelfedern/ zu machen/ deren ſie eine groſſe Menge haben/ vnd machen aus denſelbigen ſo kuͤnſtlich Ding/ daß ſich zu verwundern.
Ja etliche wiſſen mit Federn ein ding alſo zu conterfeyten/ als obs mit einem Penſel gemahlet were:
Vber einer ſolchen kuͤnſtlichen Arbeit hat ſich einsmahls der Koͤnig in Spanien Philipp.
II. nicht gnugſam verwundern koͤnnen.
Vnd Papſt Sixtus V. als ein groſſer Kunſtliebhaber/ empfienge einesmahls mit Frewden eine Tafel/ darauff S. Franciſcus abconterfeyet war/ da man jhme ſagt/ daß die Indier ſolches von Federn gemacht hetten/ wolte ers probiren/ vnnd ſtriche mit einem Finger vber die Tafel/ zu erfahren/ obs Federn weren.
Vnd nach befindung deſſen/ hielt ers vor ein Wunder/ daß die Federn ſo wol gefuͤgt waren/ daß man mit dem Geſicht nicht vnterſcheiden moͤgen/ obs natuͤrliche Farben oder Federn weren.
Ibid.
Ibid.
Dergleichen wiſſen ſie auch mit ſolchen faͤrbigen Vogelfedern jhre Tempel/ Wohnungen vnnd anders zu zieren/ auch davon Tapecercyen/ Kleider/ Federbuͤſche vnnd Zierat vmb den Kopff/ Leib/ vnd anders zu machen.
Etliche ſeynd ſo liſtig/ nachdeme ſie erfahren/ daß der Bezoar-Stein in ſo groſſen Werth kommen/ zur Artzney/ ꝛc. ſie denſelben aus etwas anders/ gleicher Materien/ nachmachen/ vnnd mit ſolcher Falſchheit viel Gutes gewonnen haben/ (wie denn auch etliche Tartarn mit dem Rhebarbaro/ vnnd die Perſianer mit dem Caſtoreo zu thun pflegen.)
Sie machen jhnen auch gar kuͤnſtlich von Vogelheuten etliche gar leichte Kleider/ weil ſie der Hitze wegen nichts anders tragen koͤnnen/ vnnd ſelbiges iſt ſo gar artig als Seidenſtickerarbeit gemacht/ oder als wann es lockichtes Seidengewand were.
Vber die Waſſerſtroͤhme zu fahren/ machen ſie Floͤſſe von außgedoͤrreten Kuͤrbiſſen/ in groſſer Anzahl an einander geknuͤpffet/ darauff ſie etliche Perſonen/ vnd eine ziemliche Laſt vberfuͤhren koͤnnen.
Bnzo in deſcript. Amer.
Notitia occid.
Etliche bereiten die groſſen Feigen- vnd ander Baumbletter/ vnnd machen daraus vielerley Geſchirr vnnd Haußrath/ auch Tuchgewand vnnd anders/ zu vielerley Nutzen/ wiſſen auch etliche Baͤume mit Fruͤchten vnnd Blettern alſo zu brauchen/ daß ſie alle Lebens Nothdurfft davon habē moͤgen.
Machen auch von den Thieren/ davon der Bezoarſtein kompt/ vnnd andern etliche Kleidungen vnnd Tapecereyen/ welche ſehr werth/ vnd fuͤrnemlich den Podagriſchen vnd andern geſund ſeynd/ vnd was ſie noch taͤglich lernen.
Vnd alſo hiervon auch genug.
Wie ein Land vnd Volck etwas beſonders fuͤr eim andern habe.
FErner/ gleich wie in natuͤrlichen dingen/ oder an den Wercken der Haͤnde GOttes durch die Natur geſchaffen/ ein groſſer Vnterſcheid ſich befindet: alſo geſchicht es auch in den jenigen/ welches Menſchenhaͤnde arbeiten vnnd bereiten/ daß jmmer an einem Ort etwas fur einem andern gemacht wird.
Denn/ was die Natuͤrlichen belanget/ vnd an Speiß vnnd Tranck/ als den nothwendigſten/ dieſe Betrachtung anzufahen/ hat man bey vns vnnd den benachbarten Landen mancherley bekantes Getreidwachs/ von Korn/ Duͤnckel/ Gerſten/ Weitzen/ vnnd dergleichen/ daraus Brod gebacken/ vnnd genoſſen wird/ vnnd zwar an einen Ort beſſer/ wolgeſchmackter/ kraͤfftiger/ reiner als am andern.
In vielen Laͤndern aber muͤſſen ſelbige Leute etwas anders dafuͤr annehmen/ vnd gebrauchen/ vnnd machen jhr Mehl vnd Brod aus Datteln/ Palmen vnd andern Baͤumen/ mancherley gedoͤrrten Fruͤchten vnnd Gewaͤchſen/ Fiſchen/ derſelben Graͤten vnd Beinen/ auch aus etlicher art Bintzen/ vnd mehr andern dingen/ wie denn ſolches von etlichen Arabern/ Indianern/ vnnd vielen Inſulanern geſchrieben wird.
Alſo iſts auch mit dem Getraͤnck beſchaffen/ daß viel Laͤnder vnd Voͤlcker ſeynd/ welchen Wein/ Bier vnnd ander/ bey vns gebraͤuchliche Tranck gantz vnbekant/ ſondern nur vom bloſſen Waſſer/ oder aus etlicher Baͤume Fruͤchten/ Kraͤuter/ Wurtzeln/ vnd andern Gewaͤchſen/ welche ſie zerſtoſſen/ zerreiben/ auch wol im Munde kewen/ Waſſer daran gieſſen/ vnd alſo einen Tranck davon bereiten.
Indian. hiſtor.
Ibid.
Ja etliche Voͤlcker haben von eines einigen Baumes Art allerley Nothdurfft des gantzen Lebens/ von Speiß/ Tranck/ Artzney/ Kleidung/ vnd viel anders/ wie in ſonderheit von den Indianiſchen Cocosbaͤwmen gemeldet wird/ daß ſelbige groſſe vnd mancherley Nutzbarkeiten geben/ als die Bletter brauchens fuͤr Papier/ ſchreiben darauff mit Griffeln/ machen auch daraus Seile/ Stricke/ Decke der Haͤuſer/ auch Nadeln vnnd Faden/ zu nehen/ wie mit Seiden/ der Baum giebt Holtz vnnd Kohlen zum Fewer/ die Nuͤß oder Frucht ſelbſt iſt gut vnnd wol geſchmack zu eſſen/ hat in ſich ein ſuͤß/ kraͤfftig Waſſer/ giebt auch Milch/ die Schalen gibt Trinck geſchirr/ vnd der Baum bawet Haͤuſer/ vnnd iſt der nuͤtzlichſten Baͤume einer in der Welt.
Etlicher Orten der Weſt Indien hat man einen Baum/ Mangvey genant/ der giebt Waſſer/ Wein/ Oehl/ Eſſig/ Honig/ Syrup/ alles nach ſchlechter Bereitung/ vnnd ſehr viel andere Dinge/ zu allerley Nutzen/ vnd wechſet durch die Guͤtigkeit GOttes dieſer Baum allenthalben im Lande/ den Inwohnern zu gute.
Hollaͤndiſche Schiffart.
Etliche haben gar kein ſuͤß Waſſer/ weder aus Brunnen/ Fluͤſſen/ Teichen/ Regen oder anderswo her/ ſondern werden auff eine andere Art durch die Vorſehung GOttes damit begabet/ als in der Canarien Inſulen einer/ Il de ferro genant/ welche doch ſehr Volckreich/ die hat in der mitten einen Baum/ welcher von einer Wolcken ſtetig befeuchtet/ alſo Waſſer von ſich treuffet/ fuͤr Menſchen vnd Viehe zu genieſſen.
Die Egyptier/ ſonderlich zu Cairo/ alda viel 100000.
Menſchen wohnen/ haben kein ander Trinckwaſſer/ als aus dem Fluß Nilo/ welcher vber das/ daß er das gantze Land Jaͤhrlich mit ſeinem Außlauff fruchtbar machet/ auch ſehr ſuͤß Waſſer hat/ dergleichen kein Waſſerſtrom in der Welt mehr iſt.
Matth. Quad.
Alſo ein Ort des Meers giebt beſondere Art von Fiſchen/ als der ander:
Der Hering gehet von Nordwegen vnd Dennemarckt biß vmb Engel- vnd Schottland/Franckreich/ Niederland/ vnnd vmb die Oſtſee/ der Sardinicher an Gallicien, die Doͤhnen bey Conſtantinopel/ die Anckinen an die Provintz/ die Wallfiſche an die Orcades/ die Aloſen an die Barbarey/ die Molven an die newe Welt/ die Murenen an das Sicilianiſche Meer/ vnd andere anderswo.
Ja eine jede Seekoſte vnd Jahrszeit giebt was beſonders von Fiſchē.
Alſo auch die Waſſerſtroͤme/ iſt einer beſonder/ auch Fiſchreicher/ als der ander.
Vnd alſo iſts auch beſchaffen mit vnterſcheid des Gehoͤltzes/ auch an Wein/ Saltz/ mancherley Fruͤchten/ Getreidig/ Wieſewachs/ Bergwercken/ Steinbruͤchen/ vnd ſehr vielen andern.
Ja auch die Lufft giebt jmmer an einem Ort etwas anders/ vnd deſſen iſt faſt vnzehlich.
Vnd ſonderlich iſt denckwuͤrdig/ was die newen Schiffarten vnd Hiſtorien bezeugen von der Inſul S. Helena/ zwiſchen Africa vnd Braſilien/ ſehr weit von den Laͤndern entlegen/ welcher Inſul Fruchtbarkeit vnd Lufft ſo gut vnd geſund iſt/ daß/ da in Anno Chr. 1608. von der Hollaͤndiſchen Flotta/ bey 564. Perſonen alle todtkranck in dieſe Inſul außgeſetzet worden/ ſeynd ſie innerhalb zehen Tagen alle wieder zur Geſundheit gelanget/ auſſer 3. Perſonen/ welche geſtorben/ denn allda der Lufft/ Gewaͤchs/ Voͤgel/ Thier/ Fiſche/ vnd alle Fruͤchte/ Waſſer/ vnnd alle Gelegenheit dem Leben vnd der Geſundheit vberaus dienlich iſt.
Iſt auch dieſe Inſul eine Zuflucht aller vermuiten Schiffen/ allda ſie/ wie in einem Gaſthoff/ oder Hoſpital außruhen/ jhrer warten/ vnnd ſich ergetzen koͤnnen.
Iſt bißhero wol beſaͤmet worden mit guten Thieren vnd Fruͤchten/ vnd hat Frantz Drack der Engellaͤnder auff ſeiner erſten Reiſe vmb den gantzen Erdboden/ alda einen Keſſel vnnd anders zu gemeinem Gebrauch gelaſſen/ fuͤr alle Ankommende.
Vnd haben die vorigen Koͤnige in Portugal (welcher Volck es erfunden) nicht geſtatten wollen/ daß jemand drinnen wohnen/ ſondern den Seefahrenden gemein ſeyn ſol.
Theatr. or- bis.
Hollaͤndiſche Schiffarten.
Vnd obwol ein Land vor dem andern bißweilen Macaria, fortunata, Schmaltzgrube/ Paradeiß/ vnd dergleichen genennet wird/ ſo hat es doch nicht alle Zugehoͤr vnnd Nothdurfft ſo reichlich/ daß es nicht auch eines andern Landes Huͤlff vnd Zufuhr beduͤrffe/ vnd bleibet wol dabey/ was auch die H. Schrifft ſaget/ daß ſich ein Land vom andern nehren muͤſſe.
Hat alſo ein Volck vnd Land fuͤr dem andern etwas beſonders/ vnd ſaͤmptlich mancherley Segen/ (wie der Ertzvater Jacob/ vnd der Mann Gottes Moſe in jhrem Valete andeuten/) damit es von Gott begabet iſt/ zu dieſem Ende/ damit die Menſchen lerneten GOttes Wunder vberall zu erkennen/ vnnd fuͤr ſo mancherley Gaben an vnterſchiedlichen Geſchoͤpffen/ ſeine Weißheit vnd Macht zu loben vnnd preiſen.
Vnnd Bodinus in ſeinem ſchoͤnen Diſcurs ſagt alſo:
Gott hat durch wunderbare Weißheit ſeine Gaben auff der Welt alſo getheilet/ daß kein Land in der Welt ſo fruchtbar/ vollkommen vnd wol verſehen iſt/ welches nicht vieler Dinge mangele/ vnnd nothduͤrfftig ſey/ alles daruͤmb/ die Leute in Freundſchafft vnnd Einigkeit zu vnterhalten/ oder zum wenigſten zu befoͤrdern/ wo man etwa in Streit geriethe/ daß man ſich deſto eher wieder vergleichen ſolte/ nachdem keiner des andern in die lenge entbehren koͤnne.
Actor. 12.
Geneſ. 49.
Deut. 33.
Matth.
Quad.
Diſcurs von der Tew. rung.
Vnd alſo gehets auch her in Kuͤnſtlereyen vnd Handwercken/ daß jmmer ein Lands- vnd Volcksart etwas beſonders fuͤr dem andern macht vnd treiben kan/ vnnd verleihet Gott der HERR offt einem Lande/ Stadt/ Ort/ Perſonen vor andern eine ſondere Gabe/ dieſes oder jenes zu machen/ welches an einem andern Ort ſich gar nicht thun laſſen wil/ wie auch mit vielen zu erweiſen/ vnd erfahrne Handwercker/ Kuͤnſtler/ vnd Handtierer ſelbſten bezeugen.
Jac. Bornic.
JC.
Nur etwas zum Exempel anzuziehen:
In Braband iſt eine Stadt/ Thienen genandt/ da wird ſo gut/ geſchmack/ vnd ziemlich ſtarck Bier gemacht/ mit welchen man die Sorgen vnd Vnluſt des Gemuͤths viel beſſer vnd gewiſſer vertreiben kan/ denn mit gutem Wein.
Denn wann einer mit trawrigen Gedancken behafft/ iſt keine koͤſtlichere Artzney zu finden/ damit mans einem fuͤglicher entnehmen moͤchte/ denn diß Hochgardiſch Bier/ alſo genant.
Iſt auch nichts zu erdencken/ das mehr Nachdruck habe/ recht froͤlich zu machen/ Verß zu tichten/ vnd anders zu erwecken/ welches ſonſt auff gute Weinbecher zu erfolgen pfleget.
Daher denn den jenigen/ ſo ohne groſſen Schaden jhres Seckels gut Schirr machen wollen/ im gantzen Lande nichts bekanter vnd gebraͤuchlicher iſt/ denn diß Bier.
Theatr. urbis.
Diß vnnd ander dergleichen Biertranck wird man an andern Orten ſchwerlich oder gar nicht nachmachen/ wie dergleichen offt probiret worden.
Alſo iſt ein Staͤdtlein in Holſtein/ Nordwerdts gelegen/ Eckelnfort genandt/ da brawet man gut Bier/ welches eine ſonderliche Art hat/ den Leib ſeuberlich vnnd doch wol zu reinigen vnd purgiren.
Daher hat ſelbiges Bier ein Cardinal, Rainundus, genennet Cacabellam, vnd daher nennens auch die gemeinen Leute Cacabil.
Unde verfuſ:
Cur Ekefordenſis potus Cacabella vocatur?
Nempe, quòd hæc bellè pota cacare facit.
Vnd von alten Hamburger Bier hat auch gemeldter Cardinal geſagt:
O Bier/ wie gern wereſt du Wein!
De Republ.
Alſo ſaget auch Tholozanus, daß etlicher Orten Inwohner ſingulares propenſiones, das iſt/ ſonderbare Zuneigungen auff etliche Handarbeit haben/ vnd Bornicius ſagt:
Singularia opificia & artificia ſæpe fataliter ſingulis populis, locis, perſonis, reſervata ſunt, das iſt:
Es ſeynd offtermals ſonderliche Dinge zu machen/ etlichen Leuten/ Perſonen vnd oͤrtern durch ſonderbare Schickung vorbehalten/ vnd vor andern gegoͤnnet/ wie dengleichen viel die Erfahrung mit ſich bringet.
Bornicius.
Auch wird manches Ding alſo in einem Land oder Ort geſperret/ vnd in geheim gehalten/ daß mans ſchwerlich nachlernen kan/ als:
Die Reuſſen lehren niemand das rothe Preuſchene oder Juchtleder zu machen/ auch nit vmb groſſes Geld.
Hingegen wie manches ding an einem andern Ort gar ſchwerlich fortgehet/ alſo koͤm̃t offt manchs gar bald zu Fruͤchten/ wie es mit den Seidenwuͤrmen hergangen/ davon die Hiſtorien melden/ daß 2. Moͤnche das ſeminarium ſerici, oder Seidenwuͤrmereyer mit ſich aus India nach Conſtantinopel gebracht/ vnter dem Keyſer Juſtiniano, vnnd gewieſen/ wie aus dieſen Eyern Wuͤrmer ꝛc. wuͤrden/ die man mit Maulbeerblettern nehrete/ vnnd ſelbige hernach Seiden ſpinnen.
Welches Seidengeſpinſt vnd Gewirck hernach durch dieſes Mittel in Europâ ſo fruchtbar worden/ ſonderlich in Welſchland/ Spanien/ Franckreich/ Teutſchland/ daß Pancirollus ſagt:
Es ſey dieſes artificium mercatorum nervus, & laborantium fulcimentum, das iſt/ eine ſtattliche Nahrung der Arbeiter vnd Handelsleute.
Pancirol.
& Salmuth. ex Zonar.
& Procop.
Daß auch ein Land dem andern ſeine Wolfarth/ entweder der natuͤrlichen Geſchoͤpffe vnnd Gaben/ oder nuͤtzlicher Handtierung/ wormit es von GOtt geſegnet iſt/ oder wird/ hertzlich vnnd aus Lieb goͤnnen ſol/ lehret das ſchoͤne Exempel der loͤblichen Herrſchafft Venedig.
Denn als ſelbige vor Mannsgedencken/ durch jhren Legaten/ (welcher an Koͤnig Emanuel in Portugal geſchickt ward/) verſtendiget worden/ wie ſelbigen Koͤniges Schiffe mit nothwendiger Zugehoͤr/ fuͤr Mauritania vnnd Getulia fuͤruͤber/ vnd alſo foͤrder vmb gantz Africa geſchiffet/ mit dieſem Intent vnd Vorhaben/ (welches die Venediger lang gefuͤrchtet/) Arabiam vnd Indiam zu erkundigen/ vnnd aus ſelbigen Landen die Fruͤchte/ Gewuͤrtze vnd dergleichen Wahren/ ſelbſten abzuholen/ auch derſelben Schiffe etliche mit dergleichen Gut allbereit zu Liſſabon ankommen weren/ ſeynd zwar die Venediger anfenglich etwas daruͤber beſtuͤrtzet worden/ als die leichtlich merckten/ daß jhnen ſehr viel hiedurch entzogen wuͤrde/ quam tamen animi ægritudinem compendiis aliorum populorum ſolabantur, ſimul & illud cogitabant, amabile profectò eſſe, novas regiones, alterumq́ue propè acquiri orbem, gentesq́ue abditas atque ſepoſitas celebrari, das iſt/ Sie haben gleichwol andern Voͤlckern jhre Wolfarth vnd Beſſerung nicht miß goͤnnen wollen/ auch fuͤr wolgethan geachtet/ daß man von newen Laͤndern vnd Voͤlckern der Welt/ welche zuvor vnbekandt geweſen/ zu ſagen wuͤſte.
Petr. Bembus, hiſt. Venet. l. 6.
Vnd dieſes mit einer ſonderlichen edlen Gabe Gottes zu beſchlieſſen/ iſt merckſam/ was die Scribenten von dem beruͤhmten/ natuͤrlichem Balſam ſchreiben/ daß nemlich ſelbiger vorzeiten in Egypten gewachſen/ bey Matheria, in einem beſondern Garten/ vnnd habe der Egyptiſche Soldan gemeiniglich alle Jahr vier ſeine angrentzende Koͤnige vnnd Fuͤrſten/ als groſſen Tartar Cham von Kathay/ Preto Johan in Abyſſinia, Uſan Chaſsan, oder Perſer/ vnd den Groß Tuͤrcken damit verehret.
Reiſebuch H. Hans Thuchers von Nuͤrnberg/ An. C. 1480
Nachdem aber ſelbige abgangen/ vnd ſich verlohren/ leſſt nun bißhero GOtt der HERR in Weſt-Indien/ oder America, durch ein ſonderbares miracul einen andern Balſam wachſen/ vnnd bekandt werden/ welcher ja ſo edel vnd koͤſtlich iſt/ als der Egyptiſche geweſen/ alſo/ daß die Indianer vnnd andere zu allerley Leibsartzney/ auch Schaͤden vnnd Verletzungen denſelben zu gebrauchen wiſſen/ novo munificentiſſimi Creatoris beneficio, durch ſonderbare newe Gabe des allerguͤtigſten Schoͤpffers.
Notitis occidentis, Item Monard.
Hiſpal.
Medieus, l. 3. ſimpl.
Medic.
Indie.
Das VII. Capitel/ Von mancherley Kuͤnſtlereyen vnnd Handwercken Nothwendigkeit/ bey allerley Staͤnden der Menſchen/ auch auff Reiſe-Schiff-vnnd Secfahrten/ in Kriegßzuͤgen/ zu Hauß vnd in der Frembde/ auch ſonſten in allerley Fuͤrfallen/ nach gelegenheit der Orten vnd Laͤufften.
PHilippus Melanthon ſagt an einem Ort: GOTT der HERR hat das menſchliche Geſchlecht erſchaffen/ zu einer gemeinen holdſeligen Geſellſchafft/ vnnd daß ſelbiges durch das Band guter Kuͤnſten vnd Handgewercken ſol erhalten vnnd gehandhabt werden/ wie dann bekendtlich/ daß nichts vff Erden vnter den Menſchen/ dadurch jhren Stand/ Weſen vnd Wandel zu erhalten/ welches nicht aus den Kuͤnſten der Handwercker herkom̃e/ zu des Lebens viel tauſentfeltiger Nutzbarkeit/ gleich wie aus einer geſchlachten Wurtzel viel vnd mancherley fruchtbare Eſte vnd Zweige entſpringen.
Muß alſo der gantzen Policey Wolſtand/ allerley kuͤnſtliches vnd feines/ vnnd was man braucht zur Nothdurfft im Leben/ (wie die H. Schrifft redet/) nechſt dem Segen Gottes/ durch die Handwercke herkommen.
Daher ſehr ſchoͤn von Cicerone mit Begriff der hoͤſten Nothdurfft geſagt wird: Sine artium multitudine vita omninò eſſe nulla poteſt, nec victus aut cultus corporis ullus eſſet, niſi tam multæ nobis Artes miniſtrarent, das iſt:
Nicht einige des Leibes vnnd Lebens Nothdurfft kan der Handwerckskuͤnſten entbehren/ vnd iſt das Leben ohne dieſelben eben als kein Leben.
Darumb ſie auch billich genennet werden artes ſervientes communi ſo cietati, & facientes ad eam juvandā ac tuendam.
Tractat. de magiſtr. civil.
D. Rivius in Præfat. ad Senat. Noriberg.
Sap. 13. Cicero 2. offic.
Phil. Mel. ibid.
Plato rechnet vnd zehlet vnter die ſechſerley nothwendige Staͤnde auch die Handwercksleute alſo:
I. Bawersleute/ nutrientes, II. Handwercksleute/ ædificantes, III. Kriegsleute/ defendentes, IV. Kauffleute/ negotiantes, V. Weiſe/ regentes, VI. Prieſter/ ſacrafa. cientes.
Vnnd Gregor.
Petr. Tholozanus nennet der Handwercker Arbeit vn̄ Gewercke proximam neceſſitatem, quam humana ſocietas exigit, das iſt/ eine hohe Nothdurfft zur Geſellſchafft des menſchlichen Lebens gehoͤrig/ vnd hat ein beſonder Capitel/ de artificibus in Republ. neceſſariis, vnd bezeuget aus Platone vnnd Ariſtotele, daß Kuͤnſtler/ Werckmeiſter/ vnnd Handwercker/ nothwendig zu einer Stadt gehoͤren/ als ein fuͤrnehmes Glied vnd Theil derſelbigen/ vnd ſagt auch ferner:
Artium mechanicarum ſcientia & opera valdè conducunt ad neceſſitatem ſocietatis, wie auch geſagt wird:
Cap. 4. lib. 4 de Rep.
Der Handwercksmann thut ſeinen Fleiß/ Gewinnt ſein Brod in ſawrem Schweiß/ Daß er zugleich mit ſeiner Hand Erhalt ſich/ vnd den gmeinen Stand.
Ja je fuͤrnehmer/ anſehnlicher vnd conditionirter ein Stand des menſchlichen Wandels fuͤr andern iſt/ vnnd ſeyn ſol/ je mehr bedarffer der Handwercksarbeit/ vnd deren Huͤlff vnd Beyſtand/ wie die taͤgliche Erfahrung genugſam außweiſet.
Dahero die Hiſtorien bezeugen/ daß offtermals des hoͤchſten Standes Perſonen vnd Potentaten/ an andere vmb dergleichen Huͤlff angelanget haben/ als zum Exempel:
David dem Koͤnige des Juͤdiſchen Volcks wurden von Hiram dem Koͤnige zu Tyro/ neben einer anſehnlichen Botſchafft/ jhme zur beſtetigung des Koͤnigreichs zu gratuliren, auch etliche kuͤnſtliche Werckleute vn̄ Handwercker zugeſchicket/ welche wolin Holtz vnd Stein arbeiten kunten/ ſein Koͤniglichs Hauß vnd anders zu bawen.
2. Sam. 7. 1. Chron. 15.
Alſo auch hernachmals ließ Koͤnig Salomo/ Davids Sohn vnd Succeſſor, durch Bothſchafften an jetztgemeldeten Koͤnig zu Tyro/ die Freundſchafft mit ſeinem Vater David angefangen/ vernewren/ vnd darneben bittlich anlangen vmb einen fuͤrnehmen beruͤhmten Kuͤnſtler/ deſſen Huͤlff er in Aufferbawung ſeiner newen Haͤuſer/ vnd des Tempels zu Jeruſalem gebrauchen moͤchte.
Worzu jhme dann der Koͤnig zu Tyro auch Gluͤck wuͤndſchet/ vnnd zuſchicket den Hiram Abif, einen weiſen Mann/ der Verſtand hatte/ (ingenier) welcher von Metall/ Holtz/ Stein/ vnnd allerley kuͤnſtlich zu arbeiten wuſte/ der verfertigte dem Koͤnig Salomoni alle ſeine Gebewde vnd Geraͤthe/ Wie dann auch eben damals Salomo/ andere mehr Arbeiter von Tyro begehrele/ vnd denſelbigen Koſt vnd Sold verſprache.
1. Reg. 7. 2. Chron. 2.
Joſephus. Euſebius.
Joſephus gedencket auch/ daß damals die Kuͤnſtler zu Tyro beruͤhmet geweſen/ vnnd die H. Schrifft ſelbſt zeuget von Tyro/ daß ſie geſchickte Leute gehabt/ ſeynd auch zu des Tempels Gebewde der Corinther vnnd Aſſyrer Arbeit kommen/ wie dann etliche andere Potentaten/ Koͤnige/ Fuͤrſten/ vnd Staͤdte/ allerley fuͤrtreffliche Kuͤnſtler vnd Handwercker vmb vnnd bey ſich gehabt haben.
Auch hat Tyrus gute Schiffzimmerleute gehabt/ wie dergleichen vorzeiten zu Rhodis auch gute Schiffmacher geweſen/ von welchen auch Homerus ruͤhmet vñ zeuget/ daß etliche der Rhodiſer gute Schiffe mit fuͤr Troja gefuͤhret worden.
Wie ingleichem võ vnſern zeiten hero der Engellaͤnder/ Hollaͤnder/ Marſilianer/ auch etliche Spaniſche vnd Indianiſche/ Chineſiſche/ vnd mehrer Nationen Schiffe fuͤr andern beruͤhmt/ vnd gutes Lauffs vnd Gebrauchs ſind.
Ezech. 27.
Ibid.
Andr. Theovet. in deſcr.
Orient.
Ein Hertzog von Meyland Joh. Gal. Sfortia, vmb A. Chr. 1486. hat wegen eines ſonderlichen Kirchen- vnd anderer Gebewde/ an die Stadt Straßburg durch Abgeſandte gebeten/ etliche kunſtreiche Baw-v.
Werckmeiſter/ auch andere Handwercker jhme zuzuſchicken/ mit den ſeinigen vber fuͤrhabenden Gebewden ſich zu berathſchlagen/ vnd derer weiter zu gebrauchen/ mit verſprechung/ ſelbige ehrlich zu vnterhalten/ vnnd wol content wieder nach Straßburg zu ſchicken.
Schadęus in deſcript.
Templi Argentin.
Theatr. urb.
Johannes Danielis Sohn/ Großfuͤrſt in der Moßkaw/ hat zu einem ſonderlichen Baw vnnd Pallaſt auffzufuͤhren/ viel Kuͤnſtler vnnd Handwercksleute aus Italia vnnd andern Orten mit groſſen Vnkoſten/ vnd Beſoldungen holen/ vnd ins Land bringen laſſen.
Vñ Johan.
Baſilides, auch Großfuͤrſt daſelbſten/ hat Anno Chr. 1530. auff dem beruͤhmten Reichstage zu Augſpurg/ durch ſeine Legaten/ an Keyſer Caroln V. neben andern auch dieſes bittlich werben laſſen/ daß man jhme aus Teutſchland etliche Baw- vnd Werckmeiſter/ Kuͤnſtler vnd Handwercker zuſchicken wolte.
Dergleichen von andern Fuͤrſten zu vnterſchiedlichen zeiten auch an andern Orten geſucht worden.
Chronic.
Chythræi, & Henning.
Item: Herman.
Kirchn. JC. in diſp. polit.
An. Chr. 1609. hat man in Schottland ein newes gar reiches Silberbergwerck antroffen.
Deßwegen hat Koͤnig Jacobus in Groß Britan. aus Chur.
Sachſen/ auff ſeine Bitte erlanget/ daß man jhme zwoͤlff foſſores metallicos, gute Bergarbeiter oder Knappen zugeſchicket/ ſolches Bergwerck zu erſuchen/ vnd bearbeiten.
Jac. Bornic. tract. de ſuffic. in Rep. Curan.
Auff Reiſen vnd Wanderſchafften ſeynd nicht allein die Handwercker noͤtig/ ſondern man lernet auch mehr darzu an vnterſchiedlichen Orten/ vnd was man von der Artzney (auch andern Kuͤnſten) ſagt/ daß ſelbige nicht mit einem Hauß oder Dach/ ſondern mit dem Himmel bedecket ſeyn/ das iſt/ man muͤſſe manches Ort vnd Land durchreiſen/ vmb mehrer Erfahrung vnd Geſchickligkeit zu erlangen:
Alſo iſts auch mit Handwerckskuͤnſten beſchaffen/ daß man von Ort zu Ort jmmer etwas mehrers vnd beſonders lernen kan/ vnnd hilfft ſehr viel darzu/ wenn man den Handwercken nachwandert/ vnd ſich recht darein ſchicket/ mehr Erfahrungen vnnd Nuͤtzungen zu erlangen.
Was auch in Kriegßzuͤgen vnd Heerfahrten/ Belaͤgerungen/ Zeugwarten/ vnd vielen andern die Handwercker nuͤtzen koͤnnen/ bezeugen die Kriegßerfahrne/ vnnd das Werck ſelbſten.
Denn ob wol Livius ſagt:
Opificum vulgus minimè militiæ idoneum genus, das iſt/ Gemeine Handwercker ſeynd im Kriege nicht viel nuͤtze/ mag ſolchs zwar zu verſtehen ſeyn/ von der Kriegsmanier/ wie ſie damals gebraͤuchlich geweſen/ da ſie viel andere Gewehr vnnd Waffen gefuͤhret/ als jetziger Zeit/ vnd etliche Handwercker wol nicht viel beſonders darbey thun koͤnnen/ ſondern die robuſti & ex agro venientes, ſtarcke/ grobe Bawerskerle/ neben den verſuchten Soldaten/ ſich beſſer moͤgen gebrauchen laſſen.
Aber wie bißhero/ vnnd jetziger zeit das Kriegßweſen beſchaffen/ geben etliche Handwercker groſſen Behelff darbey/ ſonderlich die jenigen/ qui ab officinis Fabrorum & Opificum adducuntur, illi utilem ad rem militarem adferunt habilitatem, das iſt/ welche von den Schmieden vnnd dergleichen Werckſtedten herkommen.
Vnd Lazarus Schwendi in ſeinem Krieß diſcurs ſagt auch:
Etliche Handwercksleute ſeynd nicht allein bey der Artigliaria, oder Geſchuͤtzzeug/ ſondern auch ins gemein einem Heerzug hoch von noͤthen.
Vnd dieweil ſolche Handwercker viel darbey thun koͤnnen/ ſonderlich eine Stadt wider Feindes gewalt zu vertheidigen/ auffzuhalten/ vnd dem Feind einẽ abbruch zu thun/ ſeynd ſolche offtmals vmb ſolcher geleiſteter Huͤlffe wegen wol gehalten vnd begabet worden.
Joh. Sturm. in Epitom. de LL. mil. imp. Rom.
Gregor. Petr. Tholoz. de Rep.
Archimedes zu Syracuſa in Sicilien, iſt mit mancherley ſeinen Kriegß Inſtrumenten vnd wunderlichen Erfindungen ſehr fertig geweſen/ wie er ſolches bewieſen/ wider den Roͤmiſchen Marcellum, vnnd ſein Volck/ da er wider dero groſſe Macht vnd Gemalt gemeldte Stadt Syracuſam wunderlich vnd lange zeit auffgehalten/ vnter andern hat er auch der Feinde Schiffe/ Gezelt/ vnd anders mit kuͤnſtlichen Fewerſpiegeln angezuͤndet/ wie Zonar. ſchreibet/ auch derſelbẽ Zeug/ Schiff vnd anders/ hinweg gehebt/ vnd zu nichte gemacht/ alſo/ daß Marcellus bezwungen worden/ die Belaͤgerung auff eine andere weiſe anzugreiffen/ nemlich die Stadt von fernen zu beſchlieſſen/ oder plocquiren/ vnd jhnen allen Zugang zu benehmen/ wie ſie denn auch endlich nur außgehungert worden.
Daher nachmals die Roͤmer ſolcher Machinen vnd Inſtrumenten ſich auch gebrauchet/ vnnd viel auff die jenige gewendet/ ſo damit vmbgehen/ vnd ſelbige gebrauchen koͤnnen/ auch zu dieſem Ende ſolche Handwercker vnd Kuͤnſtler mit ſich in jhren Laͤgern gefuͤhret.
Dieſer Archimedes iſt aus koͤnigl. Geſchlecht geboren geweſen/ vnd in Einnehmung der Stadt von einem Roͤmiſchẽ Kriegßmann vber ſeinen mathematiſchen vnd mechaniſchen kuͤnſten ertoͤdtet worden/ ob wol Marcellus befohlen/ ſeiner zu verſchonen/ vnd jhn beym Leben zu laſſen/ hat jhn aber nach ſeinem Tod gar ehrlich beſtattẽ laſſen.
Seiner Inſtrumenten etliche erzehlet Heinr.
Zeiſing/ aus Livio, Plutarcho, vnd andern.
Aventin. lib. 1.
In Theatr. Machin.
Alſo hat auch der Kuͤnſtler Priſeus in Bizans/ Ehr eingelegt/ vnd Ruhm erlanget/ da er durch kuͤnſtliche Inſtrumenta vnd Erfindungen ſich vnd die Stadt vor des Keyſers Severi Belaͤgerung auffenthalten hat/ deßhalben ſeine Arbeit geruͤhmet/ vnd er vom Keyſer ſelbſt geliebet vnnd gantz frey gelaſſen worden.
Koͤnig Demetrius hat auch viel Kriegß-Inſtrumenta erfunden/ ſonderlich eine Stadt zu eroͤbern/ daher man jhn auch den Stadtverderber genennet hat.
Xiphilin. in Severo.
Architas von Tarent/ ein groſſer Kuͤnſtler/ iſt etlich mahl ſeines Vaterlandes Kriegßoͤbriſter geweſen/ hat auch viel dergleichen Inſtrumenta vnd Zeug erdacht/ vnd gemeiniglich den Sieg erhalten.
Zeiſing in Theatr. Machin.
Wie denn bey jetzigen Leufften viel dergleichen erdacht wird/ ſeynd auch ſolche machinæ bellicæ allezeit/ vnnd auch noch heutiges Tages in groſſen werth/ von welcherley eine denckwuͤrdige Geſchicht erzehlet wird/ zweyer ingeniers, Diogneti vnd Calliæ, wie ſie einander zu Rhodis vberkuͤnſtelt/ als ſelbiges Ort von Koͤnig Demetrio belagert ward/ vnd wie Diognetus am beſten beſtanden/ vnnd bey Ehren geblieben.
Idem, Zeiſing, ibid. par. 1. f. 34.
Zu Neapoli in der Feſtung/ werden neben der Beſatzung allezeit gehalten etliche vnterſchiedliche Werckmeiſter vnd Handwercker/ ſampt jhren Geſellen/ auff alle Nothfaͤlle zu gebrauchen/ wie ſie denn auch darzu mit allerley materien vnd Werckzeuge verſehen ſeynd.
Alſo auch zu Venedig/ im Arſenal, ſeynd taͤglich vber 500. Perſonen/ welche allerley Arbeit verrichten/ vnnd zu mancherley/ ſonderlich Kriegß- vnd Schiffszeug zu brauchen ſeynd.
Daß aber Hand wercksleute ſich huͤten ſollen/ nicht liederlicher weiſe jhre Handwercke zu verlaſſen/ vnnd ohne groſſe Noth/ Beruff vnd Zwang/ nur aus Leichtfertigkeit dem Krieg nachzulauffen/ iſt jhnen dieſe folgende Hiſtoria wol zu mercken:
Als vmb An. Chr. 1462.
Pfaltzgraff Friedrich drey Fuͤrſten ſeine Widerſacher vnd Feinde im Kriege gefangen/ hat er ſie zwar mit nothduͤrfftigen Speiſen/ jedoch ohne Brodt/ verſehen laſſen/ weil ſie den Feldbaw vnnd Getreidig gantz muthwillig vnd ſchendlich verderbet.
Darnach hat er auch die gefangene Kriegßknechte in zween vnterſchiedliche Hauffen theilen laſſen/ alſo/ daß/ welche Handwercke gekunt/ alle außgefragt/ vnnd auff einen Hauffen/ die andere aber/ ſo keine Handwercke gelernet/ auch beſonders auff einen Hauffen geſtellet worden/ vnnd zu denen/ welche Handwercke gekoͤnt/ gantz ernſtlich geſagt:
Warumb habt jhr ewre gute/ ehrliche Handwercke nicht gearbeitet/ vnnd mich vnnd meine Land vnd Leute vnverderbet gelaſſen?
Vnnd darauff befohlen/ ſelbige alle im Necker zu ertrencken/ die andern aber lauffen laſſen.
Handwercker ſollen nicht liderlich in Krig lauffen.
Daß auch Handwercker auff Schiff- vnd Seefahrten dienlich ſeyn/ beweiſen folgende vnterſchiedlicher Nationen/ Erzehlungen.
Als Chriſtophorus Columbus A. C. 1492 die newen Indien/ America genandt/ erkuͤndiget/ vnd hernach mit vorſichtiger Außſtaffirung vnnd Zuruͤſtung ſich zum andernmahl hinein begabe/ hat er auff Verlag der koͤnigl. Herrſchafft in Caſtilien vnnd Portugal/ von Pferd/ Rind/ Schwein/ Eſel/ Geiſſen/ vnd anderm Viche/ bey derley Geſchlechts/ wie auch etlicher vieler Getreidgewaͤchs vnd Fruͤchten Samen/ auch von Wein/ Reiß/ Zucker/ vnd anderer Pflantzung/ inſonderheit aber auch etliche mechaniſche Kuͤnſtler vnd Handwercker/ neben etlichen Prieſtern/ mit ſich hinein genommen.
Cornelius VVietflyt, in Notic.
Occid.
Als A. C. 1579. der Engellaͤndiſche beruͤhmte Capitaͤn Frantz Drack/ vff der Koͤnigin Elizabethæ Verlag vnnd Außſtaffirung den gantzen Erdenkreiß vmbſegelt/ hat er mit Fleiß ſich beworben vmb etliche kuͤnſtliche Perſonen vnnd Handwercker/ ſelbige mit zu nehmen/ vnd zu gebrauchen/ wie er denn ſolche an etlichen Orten wol bedoͤrfft/ ſonderlich da er hinter den Molucciſchen Inſuln ein monument machen lieſſe/ zum Gedechinis/ daß ſelbige Inſul (von jhme nova Albion genandt) ſich mit jhrem Koͤnige gantz freywillig an Engelland ergeben/ vnd zu bekraͤfftigung deſſen alles/ jhn Capitaͤn Dracken darzu gekroͤnet hetten.
Dieſes monument war eine ſilberne Platte/ an einem Anfurt auffgerichtet/ darauff der Koͤnigin in Engelland Name/ der Tag ſeiner Ankunfft/ vnd die freywillige Vbergebung des Landes/ an Ihre Majeſt. verzeichnet vnd eingegraben ward/ vnten daran hinge ein Engliſcher groſſer Schilling/ mit der Koͤnigin Conterfect vnd Engellands Wappen/ vnnd zu vnterſt auch Frantz Dracken Name/ ſampt der Jahrzahl.
In dieſer Inſul findet man wenig Stuͤck Erden/ darinnen nicht ein gut Theil Gold oder Silber vermengt iſt.
Engellaͤndiſ.
Schiffarten.
Als auch Walther Rhaleyg aus Engelland nach den Indianiſchen Goldreichen Quiana gefahren/ vnd mit groſſer Muͤhe/ auch nur etliche wenige Steine außgraben kundte/ welche Gold vnd Silber hielten/ vnd vberall das beſte dahinden laſſen muſte/ beklagte er ſich/ daß er nicht mit darzugehoͤrigen Handwercksleuten/ vnd tuͤchtigen Werckzeugen verſehen geweſen/ durch welcher Huͤlffe vnd Arbeit er groſſe Schaͤtze hette koͤnnen mit bringen.
Derwegen er nach Erkuͤndigung dieſes Landes der Koͤnigin in Engelland den Rath gabe/ ſich dieſes Landes zu impatroniren, aus folgenden motiven:
Daß nemlich durch ſolche Indianiſche Reiſe vnd Einnehmung viel Arme/ von Edeln vnd andern fuͤrnehmen Geſchlechten der Engellaͤnder eine ehrliche Gelegenheit finden wuͤrden/ das Leben jhrem Stande nach ehrlicher zu erhalten/ vnd fuͤr Schanden ſich zu bewahren/ auch durch dieſes Mittel vielen guten Handwercksleuten wuͤrde geholffen werden/ welche ſonſten im Lande vnd in den Staͤdten/ wegen jhrer Menge/ kuͤmmerlich ſich erhalten muͤſſen/ vnnd nichts eruͤbrigen koͤnten.
Die Hollaͤndiſche vnd andere Schiffarten melden/ daß ſie an manchem Ort/ bey frembden/ wilden Leuten/ fuͤr Geld nichts bekommen koͤnnen/ aber fuͤr Handwerckszeuge/ als Beil/ Meſſer/ vnnd dergleichen/ vielerley Victualien/ vnnd anders nothwendiges leicht haben moͤgen.
Man hat auch offt auff Meerfarthen von noͤthen/ allen Zeug zu beſſern vnd zu vernewren/ gantze Jagtſchiffe vnd Nachen zu machen/ oder die beſchaͤdigte Schiffe zu ergentzen vnd zu erhalten/ da laſſen ſich dann Handwercksleute wol brauchen/ welche mit mancherley Bereitſchafften wiſſen vmbzugehen.
Vnd wird gemeiniglich ſehr beklagt/ wenn Handwercksleute auff den Schiffen abgehen/ wie aus deren Reiſe vnd Schiffarten zu erſehen iſt.
Wann auch etwa ein Schiff das ander vberweltiget/ nimpt man gemeiniglich die Stewermaͤnner/ Piloten/ beſten Schiffknechte vnnd Handwercker heraus/ vnd behelt ſie bey ſich.
Als A. C. 1600. hat Ovilier von Nordt/ bey einem Braſilianiſchen porto/ Deſier, groſſer Nothwendigkeit wegen/ eine Schmiede muͤſſen auffrichten/ ſeine verdorbene Schiffe zu befeſtigen/ darzu jhm dann die Handwercksleute ſehr dienlich geweſen/ wird auch in dergleichen Schiffarten gedacht/ wie viel Nutzen zu erhaltung eines Schiffs offt ein eintziges Beil/ etliche wenige Naͤgel/ vnd dergleichen den Seefahrenden gebracht haben/ wie auch das Buch Notitia Occidentis weiter meldet/ daß man auff Schiffarten der Handwercker offt beduͤrfftig ſey/ ad ſubitos uſus, zu eilfertiger Huͤlffe.
Was ſonſten in der Frembde/ ſonderlich in der Tuͤrckey/ mit armen gefangnen Chriſten es fuͤr einen Zuſtand habe/ iſt auch genugſam bekandt/ daß es die jenigen am leidlichſten haben/ die Handwercke koͤnnen.
Vnd wird in eines Roͤm. Kaͤyſerl. Geſand.
Conſtantinopolitaniſcher Reiſe gemeldet/ da man ſelbigen in Areſt, vnd alle ſeine Diener (in welchem Comitat auch viel fuͤrnehmer Perſonen geweſen) gefaͤnglich gehalten/ vnd ſolches lange Zeit werete/ habens die jenigen fuͤr andern am beſten gehabt/ welche mit Artzney vnnd andern Kuͤnſten vnd Handwercken etwas vermoͤcht haben.
Auch meldet Herr Wolffgang Muͤntzer von Babenberg Ritter/ daß er in ſeiner Tuͤrckiſchen Reiſe vnnd Gefengnis neben ſeiner Geſellſchafft mit Zucker bereiten/ Schiffmachen/ Buͤchſengieſſen/ vnd anderer arbeit ſich gebrauchen laſſen/ damit ſie deſto leidlicher gehalten wuͤrden/ vnd beſſere vnter haltung hetten.
Bey bißhero angeregter vnd erwiſener Nothwendigkeit der Handwerckskuͤnſten/ ſol auch folgendes nicht auſſer acht gelaſſen werden/ nemlich/ weiln die kuͤnſtlichſten vnd koͤſtlichſtẽ handarbeit von dẽ beſten Metallen/ als Gold/ Silber/ ꝛc. gemacht werdẽ/ auch die H. Schrifft ſelbſt des kuͤnſtlich zugerichteten Golds vnd Silbers gedencket/ inſonderheit/ auch die beſte Muͤntz vnd Geldſtuͤcke Guͤldẽ vnd Slibern ſeind/ damit man alles zu wegen bringen kan/ welches auch (wie Ariſtoreles ſagt) ein Maß iſt aller dinge/ wie bey mehrertheils voͤlckern zu ſehen/ als wird nicht vnnoͤthig ſeyn/ von deroſelben rechtẽ Werth vñ gebrauch etwas zu erinnern.
Anhang des 7. Cap.
Sap. 13.
Eccleſ.
10. lib 5. cap. 1. Ethic.
Vnd erſtlicht iſt zu wiſſen/ daß nicht alle Voͤlcker das Gold vnd Silber gleich ſchaͤtzen/ ſondern gehet hierin wie das Sprichwort lautet:
Zu wenig oder zuviel/ iſt kein rechtes Ziel.
Denn etliche haltens gar zu ſchlecht/ wie Plinius von etlichen Alten ſchreibet/ daß da Andere das Gold außgegraben/ ſie es wieder verſcharret vnd eingegraben/ Vnd etliche Indianer in Florida haben das Gold vnd Geld im Wege liegen laſſen/ als eine vnnuͤtze wahre.
Als Chriſtophorus Columbus erſtmals in die Oriental.
Inſulen/ kom̃en haben jhm die Inwohner viel Golds nur fuͤr etliche irdine Toͤpffe/ geringe Glaͤſer/ vnd ander ſchlechte wahren gegeben.
Vnd Martin Forwiſcher ein Engell: hat Anno 1576. auff ſeiner Occid.
vnd Sept.
Schiffarten/ bey 200. tonnen Goldes erobert vnd mit ſich in Engelland gebracht/ mit vermelden/ daß die Leute ſelbiger Orten faſt wild vnd vnverſtaͤndig/ das Gold wenig achten/ vnd geringe ding als Spiegel/ Schellen vnd dergleichen lieber hetten.
Etliche Indianer haben das Gold nicht werth geachtet/ darnach zu graben/ wo ſie es nicht auſſerhalb des Erdrichs geſehen vnd ohne muͤh bekommen koͤnnen.
Etliche Hiſtorici melden/ das einsmals daß Pireneiſche gebuͤrg (zwiſchen Franckreich vnd Spanien.) gebrennet/ welches die Hirten haten angezuͤndet/ vnd daher das Silber Ertz in ſelbigen Gebuͤrgskluͤfften ſchmeltzend worden/ vnnd ſich zu erkennen geben/ Aber die Inwohner habens nicht geachtet/ ſondern ligen laſſen.
Da aber die Phenicier vnd Ander ſolches erfahren/ vnd es beſſer zugebrauchen wuſten/ haben ſie vmb wenig vnd gering ding einen groſſen ſchatz Silber eingehandelt/ vnnd damit davon gefahren.
Gegen dieſem Defect findet ſich beym groͤſten theil der Exceß, daß man dem Gold gar zuſehr vnnd hefftig nachſtellet.
Dahero die frage vnd antwort bey etlichen entſtanden:
Cur pallet Aurum R. Quia multos habet inſi diatores’, das iſt: das Gold habe darumb eine bleiche vnd forchtſame Farbe/ weil demſelben jhrer ſo viel nachſtellen.
Darumb ſagte Demetr. Phaler. die Menſchen wuͤrden aus begird des Golds den Plutonem bald aus der Hellen außgraben/ da man ſich ſo tieff in die Berwercke einlieſſe Ja man muß auch hoͤren/ daß etliche Americaner den Europiſthen Chriſten/ weil ſie ſo begirig nach dem Golde geweſen/ vnd vmb ſelbiges willen ſo viel vnnd groſſes Vbel an jhnen vnd jhrem Lande begangen/ ſolches auffgerucket/ vnnd ſie ſchamroth machen wollen/ in dem ſie ein ſtuͤck Goldes auffgehaben/ vnd mit ſchrecklicher verfluchung der Chriſten geſagt: Sehet/ das iſt der Chriſten Gott! vnd haben zu ſchande der Chriſten das Gold deſto vnwehrter gehalten (wie oben gemeldet) vnd weil erſtlich jhr viel von ſolchen Gold ſuchen leib vnd leben daruͤber eingebuͤſſet/ wird von jhnen geſchrieben/ in dem ſie die Indianiſche Lande mit jhren ſchaͤtzen wollen ſuchen/ haben ſie ſich ſelbſt deßwegen daruͤber verloren.
lib. 6. cap. 2
Hiſtor von Weſt Indien.
Matth. Quad. et Alii.
Vorrede der newen Welt beſchreibung.
Autor erliches Indianer Schiffart.
Vnd gehet mit dem Gold/ Silber/ Geld/ ꝛc. vnd ſeinem werth her/ was Tacitus von den Teutſchen ſagt:
Primum pecuniam probare, deind è exoſculari poſtremò etiam ſitire cœperunt, das iſt/ erſtlich liebt mans/ darnach kuͤſſet mans/ vnd letzlich verlanget man darnach.
Vnd Franciſcus Petrarcha ſagt vnd zeugt auß der leidigen erfahrung:
Non potens modò, ſed & omnipotens eſt Aurum, & omnia quæ ſub cœlo ſunt, auro cedunt, auro ſerviunt; pietas, pudicitia, fides, omnis deniq; virtus, & gloria, Aurum ſupra ſe vident, inq; ipſas Animas cœlitus no- bis datas (pudet fateri) etiam rutilanti imperium eſt metallo, das iſt kuͤrtzlich:
Wir muͤſſen mit ſchanden bekennen/ daß das Gold vber vnſern Glauben/ Gottesfurcht/ Froͤmmigkeit/ Zucht/ Ehre/ Tugend/ ja auch vber die Seele gewalt vnd Herſchafft habe.
Ja mancher wuͤrde jhme wuͤndſchen daß er auch theil dabey haben ſolt/ wo es alſo zugehet/ als da die Spanier vnter jhrem Oberſten Franc. Pizarro (welcher den mechtigen Indianiſchen Kuͤnige Atabalipa in Peru Vberwunden vnnd gefangen) ſo viel Golds auff einmahl mit einander getheilet/ daß der Portugaleſer Reuter einer 800000. ℔ Goldes/ vnnd 670. ℔. Silber/ ein Soldat zu ſuß 4550.
℔ Golds/ vnd 280. ℔. Silbers bekommen/ vnd noch vber das/ 400000. ℔. dem Koͤnige in Spanien/ damals Kaͤyſer Carolo V. fuͤr Zoll oder Zins gelifert worden.
Haben aber eine lange Zeit darbey groſſe noth vnnd kummer an ander nothwendigkeit leiden muͤſſen.
Zur andern Zeit haben ſie auch einsmals etliche tauſent ℔.
Golds mit einander getheilet/ auß einer Wage/ vnd daruͤber vneins worden/ da hat ein Indianiſcher Oberſter die Wage vmbgeſchuͤttet/ vnd das Gold zerſtrewet/ darbey vermeldend/ es ſtuͤnde ſehr vbel an verſtaͤndigen Menſchen/ ſo weit vnd mit groſſer Gefahr einem ſolchen Ding nachreiſen/ vnd daruͤber einander feindſchafft beweiſen/ welches man doch wol gerathen koͤnne.
Taecitus.
Frane.
Petrsr.
Notic.
Occid.
Anno. 1525.
Ibid.
in Theat.
Or- bis, ex Girav.
Abraham Ortel ſchreibet/ die Indianiſchẽ Berge ſeind etlither orten ſo reich von Gold/ daß man daraus mehr Gold deñ Erden graͤbet/ Alſo/ das die Indianer jhnen gantze guͤldene Waffen pflegten zu machen/ vnnd die Spanier/ da ſie hinein kamen/ jhren Pferden/ auß mangel deß Eiſens guͤldene Huͤffeiſen machen muͤſſen.
Vnd hat man einsmals eine groſſe gegoſſene Sewlen von Silber/ wie ein ſehr groſſes ſtuͤck Geſchuͤtz/ des werths von 49000.
Ducaten Kaͤyſer Carolo V. aus Mexico heraus geſchickt vnd verehret.
Solches vnd dergleichen zu ruͤhmen hat einsmals ein Spanier der Venediger Schatz/ am beſten beſchawet/ vnnd daneben offt auff den Boden vnnd vnter die Baͤncke herumb geſehen/ da man jhn gefraget was er damit meyne: Antwortet er:
Er ſehe darnach/ ob auch dieſer Schatz wurtzeln habe/ wolte damit andeuten/ des Koͤniges in Spanien Indianiſche Peruiſche Schaͤtze aus ſelbigen Bergwercken/ weren viel vnd weit beſſer/ als welche Wurtzeln beſtand vnnd nachdruck hetten.
Aus dem Buch/ Schatz der Welt.
Die Wuͤrdigung vnd vergleichung des Golds vnnd Silbers gegen einander betreffend/ zeugt Bodinus, daß Franciſcus de Foix der groſſe Archimedes zu vnſer Zeit/ habe am erſten gefunden vnd entdeckt vnd gewieſen/ die rechte proportion derſelben gegen einander/ nemlich alſo/ vnnd zum Exempel/ das 12. theil fein Silber/ einem theil fein Gold/ gleich guͤltig ſeind/ am werth/ nach dem gewicht vnd ſchwer.
in diſeurs.
Bodinus beweiſet auch/ das guͤlden vnd ſilberne Muͤntze den Landen vnnd Leuten am nuͤtzlichſten ſey.
Simemal die Muͤntze recht nach jhrem Nutzen alſo beſchrieben wird/ Moneta eſt in ſigne Cœleſtis beneficij donum, politioris vitæ ad miniſtratix, humanæq; ſocietatis conciliatrix, omnis inſuper opulentiæ, Copiæ, negotiationis & civilitatis, ex legitimo uſu, mater, das iſt:
Die Muͤntze iſt eine herrliche Gabe Gottes des bequemlichen lebens vnd Geſellſchafft erhalterin/ alles Reichthumbs vnnd Vberfluſſes/ der Kauffmanſchafft vnd gewerben/ vnd gantzen wolſtands Mutter vnd Stiffterin/ wie Anno Chriſti 1549. dem Kaͤyſer Carolo V. vnd ſeinem Sohn Koͤnig Philippo/ die Mintzer- Geſellſchafft zu Antorff in einem ſchoͤn ſpectacul einer Emblematiſchen Ehrenpforten gemacht vnd geſchrieben haben.
Ibid.
Was die Muͤntze ſey
Zu Luͤnenburg/ hat man ein Herrn Pocal aus vnterſchiedlichen Muͤntzſorten gemachet/ an welchem auch eine kuͤpfferne iſt/ daran ſtehen dieſe Reimen:
Bey der Muͤntz ſoll man lehren/ Wie ſich die Welt thut verkehren/ Das hat man bißhero erfahren.
Auch wird in betrachtung rechten werths des Goldes/ Silbers/ vnd der guten Muͤntze/ billich von Wolverſtaͤndigen klagsweiſe betrawret/ daß ſo viel dieſer beſten Metallen/ nur auff vergengliche Arbeit gewendet wird/ daß es/ ſo bald es verarbeitet/ auch zugleich verdirbt vnd verlohren iſt/ weil es nicht wieder zu oder auff ſeinen werth koͤmmet/ wie deſſen viel koͤnte genennet werden.
Darumb denn auch in etlichen hochverurſachten Reichsabſchieden vnd Policey Ordnungen/ etlichen Handwerckern bey groſſer pœn verboten iſt/ das verguͤlden auff Kupffer/ Meſſing/ Eiſen/ Holtz/ Stein/ Bein/ vnd ander Materien/ dadurch man denn auch ſehr viel Gold vnnd Silber erſparen koͤnte.
Wie denn an etlichen Orten bißhero auch viel ander Ding/ von Gold vnd Silber zu machen vnd tragen/ zu dieſem ende verboten worden/ (als gute Poſamentborten/ vnd der gleichen.)
Zum Vrwercklein aber/ Goldſchmiedsarbeit vnd dergleichen/ mag es ſeine wege haben/ weil ſelbiges nicht von jedermann gebraucht wird/ vnd mehrertheil in ſeinem werth verbleibet.
Joh. Rurem. im Schluͤſſel des Reichthumbs.
Weil auch die H. Schrifft an etlichen Orten/ ſonderlich aber im Propheten Daniel/ die Metallen Goldes vnd Silbers/ ꝛc. ſelbſten gegen einander abwuͤrdiget vnd vnterſcheidet/ als iſts auch nicht vnrecht/ ſondern weißlich gethan/ wann etlicher Menſchen Staͤnde nach vnd gegen demſelben verglichen werden/ weil Gott der HErr ſelbſten ſolches vnterſcheids Stiffter iſt.
Daher die Erinnerung des hochweiſen Platonis koͤmpt/ welche vom Cicerone auch hoch gehalten wird:
Daß nemlich Gott der HErr/ die Menſchen zu dreyerley Standes Perſonen erſchaffen/ zu denſelben auch dreyerley Materien genommen/ als:
Daniel.
2. in vergleichung der 4. Monarchten.
Plato, de L. L.
I. Daraus die Regenten ſolten werden/ habe Er Gold vntergemenget/ vnd daher ſeyn ſie in deſto groͤſſern Ehren zu halten/ ſintemal kein Volck/ Stadt oder Hauß/ ja das menſchliche Geſchlecht/ die gantze Natur ſampt der Welt ſelbſt/ nicht ohne Regiment vnd gebotmeſſigkeit beſtehen kan.
Cicero, l. 3. de LL.
II.
Zu denen aber welche andern ſolten helffen vnd beyſtandt leiſten/ habe er Silber gethan.
III.
Zu den Bawersleuten vnd gemeinen Handwerckern/ habe er Ertz vnd Eiſen gebraucht/ wegen jhrer arbeitſamen Dawerhafftigkeit.
Damit Plato anzeigen wollẽ/ daß die Natur/ wie deñ auch Gott derſelben Schoͤpffer/ ſolchen vnterſcheid der Perſonen den Menſchen ſelbſt eingepflantzet habe.
Ein ſchaͤdliches vnnoͤthiges Handwerck/ in Teutſchland ſonderlich Gebreuchlich.
DIe Naturkuͤndiger lehren recht/ daß vnter den Mineralien/ das Gold/ den Vegetabilien/ der Wein/ den Animalien, der Menſch die beſten vnnd edelſten ſeind.
Wie es nun vnrecht iſt das Gold verfelſchen/ alſo noch viel vnrechter vnd ſchaͤdlicher iſts/ den Wein verfelſchen/ welches boͤſe vnd vntuͤchtige Handwerck denn nicht vnbillich von etlichen erfahrnen Leuten getadelt wird/ dum color, odor, ſapor (vinũ cos) virtus, ſubſtantia, patria, etiam in illo mutatur, das iſt/ da etliche mit verfelſchung des Wein getrencks alſo vmbgehen/ dz man weder Farb/ Geruch/ Geſchmack/ Sterck/ Krafft/ oder anders/ ja auch nicht wo er gewachſen/ erkennen kan.
Derhalben wegen mancherley vnraths vnd Kranckheit en/ ſo auß verfelſchung des Weins entſpringen/ ſolte man beſſer fuͤrſehens haben/ damit nicht ſolch edel Geſchoͤpff (des Weins) von Gott dem Menſchen zur Geſundheit/ Ergetzligkeit/ Staͤrck/ Labung vñ Artzney erſchaffẽ/ alſo verderbt wuͤrde/ dz daraus Krãckheit/ Tod/ Traurigkeit/ Gifft/ ꝛc. vnd ander vnheil des Leibes vnd Lebens verurſachet wird.
Vnd ſeind ſolche verfaͤlſcher in warheit intoxicatores, ægritudinum cauſatores, hominum extinuctores, Sangvinarii, crudi carnifices, & naturæ hoſtes, das iſt: Gifft beybringer/ vrſacher der Kranckheiten/ Leutsmoͤrder/ ja hencker vnd der Natur feinde.
Vnd in ſpecie koͤmpt daraus dieſes:
Die verfelſchten Weine ſchaden Manns vnd Weibsperſonen/ verurſachen vielen Weibern vnfruchtbarkeit/ vnzeitige Geburten/ treiben die Kinder abe/ verderben vnnd benehmen den ſeugenden Frawen die Milch/ bringen Gicht/ Zipperlin/ Laͤhmung/ Darm vnd Nierenkranckheiten/ Stein/ Gries/ Benehmen auch nicht/ ſondern vermehren den Durſt/ ꝛc vnd ſcheinet (naturâ tanti ſcelcris ultrice) das Gott offt mit mißwachs des Weins darũb ſtraffe/ weil man ſeine gute geſunde Gabẽ alſo verfelſchet/ welches thun hujus toxici ac latrocinij curam agentes.
Vnd ſaget Eraſmus abermals hiervon:
qui num mum defraudat, pœnas graves luit, qui vinum corrumpit, vitæac virium robur naturalißimum, impunis eſt, das iſt: die Muͤntzverfelſcher werden hertiglich geſtrafft/ welche aberden Wein/ als des lebens vnd der kraͤfften natuͤrliche auffenthalt verderben/ leſt mann vngeſtrafft.
Videatur Conrad.
Celtes.
Videatur Erasmus Roterodam.
raſinus.
Das VIII. Capitel.
Von etlichen Potentaten/ vnd hohes Standes Perſonen/ auch Edelen/ Regenten/ Hochweiſen/ Gelahrten/ vnd andern fuͤrnehmen Leuten/ welche der Kuͤnſtler vnd Handwercker Liebhaber/ auch zum Theil Nacharbeiter geweſen/ wie auch etliche aus Handwercken hoch ankommen/ vnd dergleichen.
ES bezeuget das Buch der Weißheit/ daß GOtt der HErr aller Schoͤne Schoͤpffer/ Meiſter vnd Bereiter/ vnd ſolches an ſeinen Wercken zu erkennen vnd ſehen ſey.
Weilen dann Gott ſelbſten/ durch die Natur aller Kuͤnſtler Vorarbeiter iſt/ als darff ſich niemand ſchemen/ ſolchem Meiſter etwas Kuͤnſtliches nach zu machen/ oder zu kuͤnſtlichen Wercken Luſt vnd Lieb zu haben/ wie denn dergleichen viel ſolche auch hohe vnnd fuͤrtreffliche Perſonen gefunden werden/ bey Juͤden/ Chriſten vnd Heyden/ welche offtmals Zeit/ Hand vnnd Koſten auff etwas ſolches gewendet.
Daher ſaget auch Andr. Thevet.
Als dann fahen wir an rechte Menſchen zu ſeyn/ wann wir vnſer Gemuͤth vnd Haͤnde auff ehrliche Kuͤnſte begeben/ welche dem menſchlichen Leben dienen vnd nuͤtzen.
Sap. 13.
In deſcrorien
Vnd alſo haben die Menſchen bißweilen auch an den principal Wercken GOttes etwas nachkuͤnſtlen wollen/ wie vom Prometheo aus Arcadia geſchrieben wird/ welcher acutiſſimi ingenij & ſpectatæ peritiæ, Das iſt/ ein ſehr ſcharffſinniger vnd wolerfahrner Mann geweſen/ vnd am erſten ſich vnterſtanden/ aus Erden ein Menſchen Bild zu formiren/ vñ durch ſonderbare Kunſt es alſo beweglich gemacht/ als wenn es einen lebendigen Odem/ oder das Leben ſelbſt hette.
Von welchem ſeinem Wck die Alten/ ſonderlich die Poeten fuͤr geben/ wie er der en ein Fuͤnek/ ein Fewers geſtolen/ vnd ſolches in ein jrrden oder leimen Klotz verſchloſſen/ vnd ein lebendig Bild daraus gemachet habe.
Vnd ſaget hiervon Baſilius/ Scleuciæ Archi ep. in einer Orar.
Homo etiam condere & creare aggreditur, multa igitur conſtruendo, luſitans quaſi factis à ſe rebus, manus imi. ratur creatoris, Das iſt: Der Menſch vnterſiehet ſich viel/ daß er wil in etlichen Dingen GOTT dem Schoͤpffer ſeine Kunſt ablernen/ vnd es jhm nachthun.
Aber in ſolchen vnd der gleichen ſolte man billich nach Syrachs Vermahnung den Fuͤrwitz laſſen/ ſintemal noch viel ander Ding ſeynd/ darinnen Menſchen Verſtand vnd Haͤnde ſich vben vnd kuͤnſtlen koͤnnen/ die GOTT nicht zu wider/ auch den Menſchen nuͤtzlicher vnd fruchtbarlicher ſeynd/ vnd wol anſiehen.
Matth. Quad. in Comp. Coſ.
D. Gualt. Rivius.
De Crention.
Syr. 3.
Etliche Ertzvaͤter/ vnd edele Roͤmer/ etliche Philoſophi/ ꝛc. haben mit eigen Haͤnden Acker vnd Felder gebawet/ vnd Bawren Arbeit ſelber verrichtet.
Wie der dapffer Roͤmer/ Q. Cincinnatus ſolte Dictator werden/ (war damals der hoͤchſte Gewalt zu Rom) empfienge er die Poſt/ da er in ſeinem Garten ſelbſt grube vnd arbeitete.
Ptolomæus Philadelphus Koͤnig in Egypten/ iſt gern mit kuͤnſtlicher Handarbeit vmbgangen/ vnd hat mit ſeinen Werckmeiſtern offt davon geredet vnd gehandelt.
Joſeph. de Antiq. jud.
Alexander Magnus hat wollen allein von Apelle conterfeitet/ vom Pirgotele in Stein geſchnitten/ vnd von Liſipvo in Ertz gegoſſen werden.
Etliche haben Luſt zur Mahler Kunſt gehabt/ als der Keyſer M. Aurelius, welcher in einer Epiſt. an ſeinen Freund Pullionem zeugt/ daß er neben andern freyen Kuͤnſten/ auch die Mahler Kunſt von den beruͤhmten Diogneto zu Rhodiß gelernet habe.
Anderer groſſer Herrn gleiche Exempel ſeind vom Plinio beſchrieben.
Plin. Cic.
Ein Roͤm.
Herr/ Fabius, iſt kuͤnſtlich in Mahlerey geweſen/ hat einen Tempel/ (Ædem Salutis) ſelbſt gemahlet.
Wie auch dieſe Kunſt gekont haben/ die Keyſer/ Hadrianus, M. Antoninus Philoſ. Alexander Sever. vnd etliche ander.
Viel ſeind auch erfahren geweſen/ in formiren/ gieſſen/ als die Keyſer Nero, Valentinianus- vnd etliche hohe Printzen zu vnſerer Zeit.
Wie denn Keyſer Rudolphus II. in vielen trefflichen Kuͤnſten ſehr erfahren geweſen/ darauff auch viel gewendet/ haben auch viel Kuͤnſtler bey jhme floriret, vnnd wird von jhme geſchrieben:
Omnium Artium majorem induſtriam efflagitantium ſummus cultor ac promotor fuit, & picturæ intelligentiâ omnes terrarum Monarchasac Principes ſuperaſſe fertur, Das iſt:
Daß er aller ſonderbahren hohen Kuͤnſten/ hochverſtaͤndiger Liebhaber vnd Befoͤrderer geweſen/ vnd auff Mahler- Kunſt ſich beſſer/ als kein Potentat in der Welt verſtanden habe.
Jacob.
Fornit. JC.
Viel Potentaten vnnd Printzen haben ſich geuͤbet in Geometriſchen Kuͤnſten/ wie deren etlicher Zwingerus gedencket/ auch in der Architectur vnnd Baw Kunſt/ wie Koͤnig Friderius Secund. in Dennemarckt/ welcher das feſte ſchoͤne Schloß vnd Caſtel bey Helſanor am Sund gelegen/ Kronenburg genandt/ (allda dem Koͤnig groſſes Einkommen vom Schiff Zoll gefellt) ſelbſt erſtlich alſo in Muſter gelegt/ diſponirt vnd angeben/ auff ſolche Manier daß auch die Architectonici oder Bawverſtaͤndige/ ja maͤnniglich ſich daruͤber verwundern muͤſſen.
Zvvinger. in Theatr.
Demetrius Konig in Aſia/ hat ſich mit Verwunderung auff vielerley kuͤnſtliche Handwerckeverſtanden/ viel Wercke ſelbſten angeben vnd erfunden/ als von Kriegs Waffen/ Ruͤſtungen/ vnd dergieichen/ ſonderlich aber iſt von jhme ſehr loͤblich/ daß er in einem Krieg wider die Stadt Rhodis/ derſelben verſchonet/ vnd nicht verheeren wolte laſſen/ wegen einer ſehr kuͤnſtlichẽ gemahlten Taffel des Proragoræ, darumb man deñ oͤffentlich geruffen/ Demetrius fuͤhrte nur den Krieg wider die Rhodiſer/ vnd nicht wider die freye gute Kuͤnſte/ wie zwar etliche dergleichen/ doch ſehr wenige/ in Krieges Verheerungen dergleichen ſchoͤnen Wercke verſchonet/ moti operum reverentiâ, auch Cambyſes eines ſchoͤnen Egyptiſchen Obeliſci verſchonen ließ.
Welches denn loͤblicher/ als wan etliche viel Cyclopiſche/ ſonderlich heutiges Tages/ mehr als Barbariſcher Weiſe/ mit Kirchen vnd Gotteshaͤuſern/ Bibliothecken vnd Librareyen/ kuͤnſtlichen Wercken/ vnd Monumenten/ alſo vmbgehen/ daß es alles muß zu ſchanden gemachet werden/ damit ſie ja durch ſolche beſtialiſche Furien dem Eſel recht ſich vergleichen/ welcher auff einem bekandten Kupfferſtuͤck oder Gemaͤlde/ auff dergleichen proces mit Kuͤnſten vnd kuͤnſtlichen Werckenweis vmbzugehen.
Darumb auch jener Fuͤrſt billich zu loben/ welcher/ als an einem Ort etliche ſeiner Diener vnnd Auffwarter/ aus Muthwillen etwas Kuͤnſtliches verderben wolten/ verbot er ſolches/ vnd ſagte mit groſſem Ernſt:
Seine Hand ſolte vnd wolte nichts verderben/ daran andere Haͤnde Ehre eingeleget hetten.
Etliche haben Luſt zu Goldarbeit/ auch ſonſten in Metall/ Holtz vnd andern zu arbeiten/ dergleichen viel von vorigen vnd vnſern Zeiten koͤnnen genennet werden/ Als Hertzog Albrecht 4. von Oſterreich/ welcher offt nach verrichtung der Geſchefften/ mit groſſer Luſt gehoͤfelt/ gedrechſelt/ ꝛc.
Wie auch Alfonſus Ateſtmus/ Hertzog zu Ferrara/ in der Drechſelkunſt alle Drechßlerzu ſeiner Zeit vbertroffen hat.
Cuſpini.
Jovins.
Vor zeiten war auch der Koͤnig Artaxerxes ſehr kuͤnſtlich in Geſchirren vnd andern zu Drechſeln/ daher das Cavillum oder ſchimpffliche Nachrede von jhm gangen:
Quod tornariam magis, quàm im peratoriam artem calleret, Das iſt:
Er verſtuͤnde ſich beſſer auffs Drechſeln/ denn auffs Regieren.
Kaͤyſer Fridericus II. welcher fuͤr der weiſeſten Kaͤyſer einen gehalten worden/ hat neben dem Ackerbaw auch ſonderlich gefallen gehabt an der Handwercker Arbeit/ ſelbige werth gehalten vnd geruͤhmet.
Avent. l.. Annal. Bav.
Kaͤyſer Maximil. I. hat alle freye vñ andere Kuͤnſte vñ Kuͤnſtler lieb vnd werth gehalten/ daher iſt jhme an etlichen Ehrenporten zugeſchrieben worden/ Studium architecturæ & mechanicarum artium, & novarum inventionum acinſtrumentorum fabrilium.
Vnd als dieſer Kaͤyſer (wie er denn allzeit ſehr großmuͤtig vnd behertzt geweſen) noch ein junger Herr/ bey Inßpurch auffm Tyroler gebirg/ da er den Gemſen nachgeſtiegen/ ſo lang als zween Tage vnd Nacht/ in groſſer Gefahr vnd Verſchmachtung geweſen/ aber durch Gottes Schickung erhalten worden/ vnd wieder zu recht kommen/ hat er hernach fuͤr ſicherer gehalten/ anderer Leibs Vbungen/ auch mit Handwerckskuͤnſten/ zu pflegen.
Darumb er auch bekennet in ſeinem ſchoͤnen Thewer Danck/ daß jhme der Fuͤrwitz heftig zugeſetzet/ weſſen er ſich aber erwehret/ nechſt Gott/ durch Arbeitſamkeit/ iſt auch geweſen/ Imperator verè laborioſus & patiens, Das iſt:
Arbeitſam vnd dawerhafft/ hat auch das Wort/ laborioſus, arbeitſam/ gar gern gehoͤret vnd gebrauchet.
Wilibald Birkeimer in Polit.
Joach. Camerar. in vita Phili. Mel.
Es iſt auch bey dieſem Keyſer in groſſen Gnaden geweſen/ Georg Schwartzerd/ Philippi Melanch.
Vatter/ wegen/ daß er viel vnd mancherley/ von guten Ruͤſtungen vnd Zeugen/ machen vnd zu warten wuſte/ in die Zeug Haͤuſer vnd zum Kriegsweſen gehoͤrig.
In den Staͤdten iſt er offtmals von freyen Stuͤcken/ durch der Handwercker Gaſſen vnd Werckſtedte gezogen/ groſſe Luſt vnd Gefallen an jhrer embſigen Arbeit gehabt/ auch gern mit den Anweſenden darvon geredt/ hat auch ſonderlich die Nuͤrmbergiſche Kuͤnſtler/ neben andern/ lieb gehabt/ bißweilen zu denſelben in jhre Werckſtedte kommen/ ſelbige auch zu vnnd fuͤr ſich beruffen/ perſoͤhnlich vnnd muͤndlich mancherley Arbeit angedinget/ vnd mit jhnen beredet/ oder durch eigene Hand Briefflein an ſeine Raͤhte/ anzudingen befohlen.
Daher einer in einem Lob Spruch von jhme gemachet:
VVilibald.
Pirckeimer.
An Arbeit er kein Geld geſpart/ Nach Kunſt ſein Ding muſt haben art.
Mattheſ.
Vorrede vber die Sarepts.
Keyſer Ferdinandus Primus iſt ein trewer Liebhaber vnd Vater der Berg Leute geweſen/ jhnen auch viel guts gethan.
Keyſer Maximilianus Secundus, hat auch ſeine Kuͤnſtler gar wol vnd ehrlich gehalten.
Da jhme einsmals zu Inßpruck ein fuͤrtrefflicher Kuͤnſtler/ ein ſehr nuͤtzlich Inſtrument zurichtete/ damit man beym Bergwerck/ in Ausziehung des vberfluͤſſigen vnd hinderlichen Waſſers/ groſſen Nutz vnd Vortheil ſchaffen kundte/ der Meiſter aber von etlichen vnverſtaͤndigen lech vnd ſchlecht gehalten wurde/ vnd ſolches dem Keyſer fuͤrkame/ ſagte er mit Vngedult:
Dieſe Lente wiſſen nicht mit Kuͤnſtlern vmbzugehen.
Idem Mattheſ. in Sarep.
Keyſer Carolus V. iſt von Jugend auff vnd allezeit ein groſſer Liebhaber geweſen der Mechaniſchen Kuͤnſte/ vnnd wenn man jhn Conterfeyten woͤllen/ hat man jhme etwas kuͤnſtliches fuͤrſtellen muͤſſen/ damit er mit dem Geſichte deſto ſteter gehalten vnd geſeſſen.
Iſt auch gern vnd vielmals mit Mechaniſchen vnnd Mathematiſchen Wercken vmbgangen/ vnd ſich darmit erluſtiret.
D. David Chytræus in Orat.
Als jhme der beruͤhmte Coſmographus Gerhardus Mercator, etliche nuͤtzliche Mathematiſche Inſtrumenta gemachet/ mit welchen er auch offt in Kriegs Laͤgern ſich ergetzete/ ſelbige aber im Lager vor Ingelſtadt verlohren/ allda ſie durch auskommenes Fewer der vnachtſamen Kriegs Leute verbrandt worden vnd verdorben/ hat Ihre Majeſtaͤt dem Mercatori bald hierauff befehlen laſſen/ andere zu machen/ vnd der vorigen Verluſt hernach zu Bruͤſſel in Niderland ſelbſt mit betawern erzehlet.
Gvalterus Chymmius in vitâ Gerhardi Mecrat.
Es melden auch etliche fuͤrnehme Scribenten, Ihre Majeſtaͤt ſeyn gar ingrimmiſch vnnd vngeduͤltig worden/ wenn ſie mit etwas dergleichen kuͤnſtlichen Inſtrumenten vmbgangen/ vnd von jhren Leuten daruͤber vervnruhiget worden.
Es hat auch dieſer Keyſer fuͤrnehmlich die kuͤnſtliche Vhrwercke ſehr lieb gehabt/ vnd gern damit vmbgangen/ ſonderlich die zwey letzten Jahr ſeines Lebens/ im Kloſter S. Juſt/ in Spanien/ allda er neben der Andacht Vbung/ die meiſte Zeit zugebracht/ mit Betrachtung vnd Gebrauch des fuͤrtrefflichen Vhrwercks/ welches jhme ein kuͤnſtlicher Italiener/ Jannellus Torrin/ gemachet/ welches Werck er ſo werth hielte/ daß er davon ſagte:
Er were zu wenig darzu/ ſolch Werck nach der Kunſt wirdigkeit zu bezahlen.
Diß Werck iſt droben beſchrieben Cap. 5. fol. 121.
Alphonſus/ der hochberuͤhmbte Koͤnig in Arragonien/ hat zu Zeiten Handarbeit fuͤrgehabt/ vnd als einsmals jhm einer von ſeinen Anweſenden zu verſtehen gabe/ wie eine ſolche Arbeit einem ſolchen Koͤnige vnd Potentaten viel zu ſchlecht/ vnd etwas veraͤchtlich were/ hat der loͤbliche Koͤnig darauff laͤchlend gefragt/ ob denn Gott vnd die Natur nicht auch den Koͤnigen ſo wol Haͤnde geben hette/ als andern?
Fanormitan.
Leo X. vnd Clemens VII. Roͤmiſche Baͤbſte/ ſeynd groſſe Liebhaber geweſen etlicher kuͤnſtlichen Handwercken/ haben ſelbige auch werth gehalten vnd verehret.
Jovius.
Sixtus V. Babſt zu Rom/ iſt auch ein groſſer koſtbarer vnd freygebiger Liebhaber vnnd Befoͤrderer geweſen/ aller Kuͤnſtler vnd kuͤnſtlichen Wercken/ vnd ſehr viel darauff gewendet/ iſt auch deßhalben ſonderlich beruͤhmbt.
Was fuͤr ein trefflich Architectoniſch Probier- vnd Kunſtſtuͤck in rransferirung einesgroſſen Obeliſci er beweiſen laſſen/ wird drunten gemeldet/ Cap. 9.
Vide Eman. Meteran. l. 13.
Franciſcus I. Koͤnig in Franckreich/ auch ein groſſer Lieber/ Verſtaͤndiger vnd Befoͤrderer der Kuͤnſte/ hat eine ſolche Taffelweiſe gehalten/ daß er neben andern mercklichen Dingen/ ſonderlich auch von Kuͤnſtlereyen vnd Handwercken gern Sprach gehalten/ ſolche Leute auch gern vnd offt vmb ſich vnd zu Auffwartern gehabt/ von welches Koͤniges Taffel denckwuͤrdig ſeynd/ die Wort eines fuͤrnehmen Scribenten: Extra omnem adulationem hoc ego dico, adſtitiſſe me ſæpè Regibusprandentibus, atq́; ipſi Romano pontifici, Imperatori, Cardinalibus, Epiſcopis, & alijs, tamen doctiori menſæ, (ut ita dicam,) atq́; hujus Regis Galliæ adfuiſſe me, non recordor, ubi â lectione, diſputatione, & collocutione, nemo tàm doctus, eruditus, egregius, dux vel miles, immo nullus faber, hortulanus, agricola, qui non melior ac præſtantior inde diſcederet, ipſo Rege diceptante.
Das iſt: Ich bezeuge mit Warheit/ daß ich vielmals fuͤr Konige/ Baͤpſte/ des Roͤmiſchen/ Kaͤyſers/ Cardinaͤlen/ Biſchoffen vnd anderer Herrn Taffeln auffgewartet habe/ aber niemals von kuͤnſtlichen nuͤtzlichen Dingen ſo viel hoͤren diſputiren vnd diſcurriren/ als an dieſem/ des Koͤniges in Franckreich Tiſche/ von welchem niemand gangen/ der nicht gelehrter vnd verſtaͤndiger worden/ als er zuvor geweſen/ er ſey gleich gelahrt/ ein Kriegs-Handwercks- oder Bawersmann/ oder wer er wolle/ hat er etwas beſonders von dieſein Koͤnige lernen koͤnnen.
Hubert.
Thom.
Leod. l. 10., in vita Frider.
2. E. Palat.
Vmb gleiches loͤbliches Intents willen/ ſchicket ſich hieher nicht vnfuͤglich/ was der Edele Wilibald Birckeimer/ Kaͤyſerl. May Maximil I. Rath in einem Sendſchreiben/ an gute vnd fuͤrnehme Freunde/ von ſeiner eigen dietâ vnd ordentlicher Weiſe des taͤglichen Lebens meldet/ daß er vnter andern auch dieſes pflege zu halten/ nemlich auff dem Lande die Bawersleute/ vnd in der Stadt die Kuͤnſtler vnd Handwercksleute offtmals zu ſeinen Gaſtungen oder Mahlzeiten zu laden/ vnd bezeuget darbey/ daß jhme ſolches groſſen Nutz vnd Ergetzligkeit bringe/ in deme er von jenen des Feldbawes/ von dieſen aber allerley Handwercken Wiſſenſchafft vnnd Nachrichtung haben koͤnne.
Der Tuͤrckiſche Kaͤyſer Soliman/ hat ſo groſſes Gefallen an einem Niederlaͤndiſchen kuͤnſtlichen Mahler vnd Bawmeiſter Petro Aloſtano gehabt (welcher viel fuͤrtreffliche Wercke hinterlaſſen/) daß er ſeines Alcorans vergeſſen/ (welcher alle Abbildung verbeut/) von ſelbigem ſich abmahlen laſſen/ hat jhme auch mit einem ſtatlichen Ringe vnd edlem Geſtein/ von ſeiner Hand/ deßgleichen mit Pferden/ Geld/ Kleidern vnd Knechten/ auffs herrlichſte begabet/ ehrlich von ſich abſcheiden laſſen/ welches er hernach zu Bruͤſſel offt angeleget/ vnd ſich drinnen ſehen laſſen.
In guͤlden Sendſchretbẽ par. 3.
Antonius Quevara meldet/ daß zu Rom bey langen Zeiten/ niemals ein Buͤrgermeiſter oder Rathsverwandter geweſen/ der nicht ein gut Handwerck gekunt/ vnd ſelbiges getrieben/ Einer kunte mahlen/ ein ander Bildſchnitzen/ Goldarbeiten/ ꝛc. etliche laſen auff der hohen Schulen/ etliche giengen mit Feldbawen/ Gartnereyen/ vnd dergleichen vmb/ vnd ward keiner erwehlet/ welcher nicht dergleichen etwas gelernet vnnd getrieben hatte.
Wiewol etliche Handwercker daſelbſt nicht Rathsfehig ſeyn kunten/ aus Vrſachen/ ꝛc. welche beym Autore mag geſucht vnd geleſen werden.
Theat. virt. & honer.
VVilibaldi Birekeimeri.
Zu Albrecht Duͤrer/ dem fuͤrtreffliehen Kuͤnſtler zu Nuͤrnberg ſeynd offtmals auch hohes Standes Perſonen/ vnd andere fuͤrnehme Leute kommen/ vnd mit jhm converſirt/ wegen ſeiner Kunſt vnd fuͤrtrefflichen Verſtandes/ wie obgemeldter Birckeimer auch gepfleget ſietige Converſation mit jhme zu halten/ auch Brieffe an einander zu ſchreiben/ Dahen einer ſchreibet:
S. G. JC.
Duͤrerus naturâ opifex propè doctior ipſâ, Cujus amicitiâ & jucundo Pirckemer uſu Floruit.
Zvvinger. in Theas.
Auff ſolche weiſe haben auch vor Alters der Hochweiſen etliche mit den beruͤhmbten Kuͤnſttern/ Freundſchafft vnd Converſation gepflogen/ als Socrates mit Parrhaſio dem Mahler/ vnd andern/ auch zu einem Gerber zu Athen offt kommen/ vnd von Philoſophiſchen Dingen mit einander geredet/ wie denn auch noch etwa verſtaͤndige Handwercks Lcute gern mit gelehrten Leuten vmbgehen/ vnd mit jhnen converſiren.
Folgoſ.
Pittacus Mitilen. einer aus den ſieben weiſen Meiſtern des Griechiſchen Landes/ hat ſonderliche Luſt am Muͤhlwerck gehabt/ offt ſelbſt damit vmbgangen/ arbeiten vnd mahlen helffen/ auch darzu geſungen.
Als die zween Philoſophi Menedem des vnd Aſclepiades bey den Arcopagiten wurden angegeben daß ſie muͤſſig giengen/ hat ein Muͤller ſie entſchuͤldiget/ vnd bezeuget/ daß ſie auff ſeiner Muͤhlen des Nachts arbeiteten.
Ja viel Hochgelahrte in obern Faculteten haben ſich offt mit Mechaniſcher Handarbeit geuͤbet vnd erluſtiret.
Von Hippia einem Athenienſer ſchreibt man/ daß ſelbiger ſo groſſen Luſt zur Handarbeit gehabt/ daß er viel herrlicher Kuͤnſten vnd Handwercken gelernet vnd gekundt/ auch alles was zierlichs vnd nuͤtzlichs in ſeiner Haußhaltung geweſen/ mit eigenen Haͤnden gemachet.
Thom. Garzon. in Pinzz univerſ.
Johan Guttenberger Adeliches Geſchlechtes/ hat aus Lieb zur Buchdrucker Kunſt/ ſelbige in Teutſchland ſehr helffen befoͤrdern/ vnd viel darauff gewendet.
Eman.
Meter. hiſt, Belg.
Johannes Zamoſeius/ weiland Groß Cantzler in Polen/ iſt ein hochberuͤhmbter milder Freund/ nicht allein der Studien/ ſondern auch aller guten Mechaniſchen Kuͤnſte geweſen/ vnd der trefflichen Verſtand gehabt.
Viel Potentaten vnd Printzen haben jhren bekandten Handwercksleuten ſelbſten zugeſchrieben/ als Alexander M. ſchreibt dem Pullioni ſeinem Schmied/ Jul. Ceſ. dem Ruffo/ ſeinem Gaͤrtner/ Auguſtus dem Pamphilo ſeinem Hofeſchmied Tyberius ſeinem Muͤller/ Tullius dem Wirtho ſeinem Schneider.
Dieſen vnd jhres gleichen hat ſolche Gemeinſchafft der Handwercker nichts an jhrer reputation geſchadet/ wie einem Spaniſchen Orden/ von welchem die Autores alſo ſchreiben:
Vorzeiten hats in Spanien ein Ritterlichen Orden gehabt/ genannt de la vanda (banda) das iſt/ die Ordensherren von der Binden/ ꝛc.
Dieſe hatten vnter andern Reguln oder Geſetzen/ welche ſie halten muſten/ auch dieſe: (war aber gar zu gravitetiſch) nemlich: daß ſie nur mit Nobiliſten/ Kriegserfahrnen/ Cavallirern/ vnd dergleichen vmbgehen vnd converſiren durfften/ vnd wo einer mit einem Kauff-Handwercks oder Bawersmann oͤffentlich vmbgienge/ der muſte von dem Oberſten geſtrafft werden/ vnd dorffte ſich etliche Tage nicht oͤffentlich ſehen laſſen.
Anton.
Gutv. Sendſchr. par. 1.
Id. Gueyar.
ibid & Franeiſ.
Menen. in deliciis Hueſtr.
Es haben auch hohe vnd andere fuͤrnehme Perſonen ehrliche vnd wolanſtehende Handarbeit genugſam/ darinn ſie ohne Gefahr vnd Beſchimpffung ſich vben koͤnnen/ vnd wird ſie niemand heiſſen/ daß ſie liederliche Ding treiben/ als mit Arthabano Maͤußfallen machen/ mit Bianto Froͤſche fangen/ mit Do mitiano Fliegen ſtechen/ oder mit Sardanapalo in der Rockenſtuben zu ſitzen/ ꝛc.
Es haben auch hocherhabene Leute ſich nicht zu ſchemen/ wenn ſie ehrlicher Handwercker Kinder ſeyn/ wie etlithe Roͤmiſche Keyſer/ Koͤnige/ vnd viel andere geweſen/ ſondern thun recht vnd loͤblich/ wenn ſie deſſen ſich mit Gebuͤhr erjnnern/ wie auch deren Exempla vorhanden ſeyn/ als:
Agathocles, Koͤnig in Sicilien/ war eines Toͤpffers Sohn/ der hat auch gern aus jrrdinen Geſchirren geſſen vnd getruncken/ welches er/ (wie Aventinus ſagt) ſich der Demuth zuerjnnern/ vnd ſeines Vaters Handwerck zu Ehren gethan/ oder: quòd patre figulo cretus, ad luculenrum regnum ab argillâ lutulentâ perveniſſet.
erm.
Kirch. C. in diſput.
Deßgleichen VVillegiſus, der 34. Ertzbiſchoff vnd erſie Churfuͤrſt zu Meyntz/ iſt eines Wagners Sohn geweſen/ von Scheiningen/ aus Sachſen buͤrtig/ der hat in ſeine Wohngemaͤcher/ Schlaffkammern/ vnd andere Ort Wagenraͤdlein anmahlen laſſen/ mit dieſem fuͤrgeſetzten Spruch: VVillegis, recole undè veneris, das iſt/ Willegis deiner Ankunfft nicht vergiß.
Hat auch diß Raͤdlein zum Stifftswappen gemacht/ vnd vom Keyſer Heinrico V. beſtetigen laſſen.
Alſo ein Seidenferber wurde Hertzog zu Genua/ ein Wuͤllenweber oder Tuchmacher wurde Stadthalter zu Babylonien/ vnd viel ſolche Exempel ſind bey dem Tiraquello, Zvvingero &c. zu leſen.
Guicciard. Joſephus.
Haytho erzehlet/ wie der Tartaren erſter Cham oder Großfuͤrſt ſey ein Schmidt geweſen/ Changi genannt/ welcher durch ſonderliche Anzeigung dazu kommen/ auch bey jhnen lang vnd ſtreng regieret/ mit dieſem Anfang/ vnd zur Probe des Gehorſams/ daß alle Fuͤrnembſten jhren leiblichen Soͤhnen ſelbſt ſolten die Koͤpffe abhawen/ welches ſie gutwillig gethan.
Dieſer der Tartarn Großfuͤrſt/ iſt einsmals in einem Streit von ſeinem Pferd kommen/ vnd von ſeinem Volck in der Flucht verlaſſen worden/ weil ſie jhn nicht ſehen koͤnnen.
Er aber hat ſich vnter einem Gepuͤſch verſteckt gehalten/ da hat ſich eine Eule (bubo) an ſelbiges Ort geſetzet/ vnd ob ſchon die Feinde da herumb geritten/ haben ſie jhn doch nicht gefunden/ weil ſie nicht gedacht/ daß daſelbſten jemand ſich auffhielte.
Da er nun alſo darvon/ vnd wieder zu den Seinen kommen/ hat ers jhnen erzehlet/ wie dieſer Vogel ſein Gluͤck geweſen.
Daher haben die Tartarn hernach ſelbigen Vogel geehret/ vnd deſſen Federn auff jhren Haͤuptern getragen.
in paſſag. terra Orient, c. 16.
Zum Beſchluß/ ſo iſts ſehr loͤblich an Regimentsperſonen/ wenn ſie entweder ſelbſt der Mechaniſchen Kuͤnſten Lichhaber vnd verſtaͤndig/ oder aber ſolche Leute an der Seiten haben/ die alſo qualiftciret ſeyn/ dergleichen in vorigen Zeiten Wilibald Pirckeimer zu Nuͤrnberg/ vnd bißhero auch etliche andere daſelbſt/ vnd Conſtantin Liſtkirchen zu Coͤlln/ gemeldter vnd aller ſchoͤnen guten Kuͤnſten hochverſtaͤndige liebhabende Patronen/ in oͤffentlichen monumenten geruͤhmet werden.
Wie auch Herm.
Kirchnerus JC. in ſeinem Cancellario, L. 1. c. 8. erfordert/ daß ein Cantzler ſol neben andern ſcientiis auch auff Architectonica vnd Mechanica ſich verſtehen.
Das IX. Capitel.
Wie Herrſchafften vnnd Regimentsperſonen ſollen Befoͤrderer/ Vnterhalter vnd Handhaber ſeyn/ aller nuͤtzlichen/ nothwendigen/ ehrlichen/ kuͤnſtlichen vnd gemeinen Handwercken; Wie auch reiche vnd vermoͤgliche Leute bey nothleidenden vnd verarmeten Handwerckern das beſte thun ſollen.
In einem Schreiben/ an H Wiltbald Pirckeimer.
ALbert Duͤrer/ der fuͤrtreffliche Kuͤnſtler/ ſchreibt an einem Ort alſo: Gar leichtlich verlieren ſich die Kuͤnſte/ aber ſchwerlich vnd durch lange Zeit werden ſie wieder erfunden.
Vnd wil hiemit etwas hoͤfflicher vnnd ſittſamer weiſe/ alle Obern vnd fuͤrgehenden Herren vnd Regimentsperſonen/ auch reiche vnd wolhabende Leute/ vmb Vormundſchafft vnd Mantenierung/ vber rechtſchaffene Kuͤnſte gebeten haben.
Menander ſagte vor Alters alſo: facilè conſeneſcunt Artes, ubi Dominos nanciſcuntur avaros, das iſt:
Die Kuͤnſte veralten gar bald/ wann ſie vnter ſolche Herren kommen/ welche nichts darauff wenden wollen.
Matthæus Dreſſerus ſchreibt: Luſt vnd Liebe zu Kuͤnſten/ iſt eines weltlichen Reichs oder Regiments fuͤrnehme Zierde eine.
Wenn derwegen ſelbige Herren vnd Vorſteher der Kuͤnſte vnd Kuͤnſtler ſich annehmen/ thun ſie jhres Stands vnd Ampts Gebuͤhr/ vnd helffen zu des gemeinen Nutzens beſſerung/ ſintemal es vnleugbar/ daß gute tuͤgliche Kuͤnſte vnd Handgewercke den Staͤdten groſſe Nutzbarkeiten bringen/ wieman deſſen augenſcheinliche Exempel an etlichen Orten/ als Meylani Nuͤrnberg/ vnd vielen andern/ ſonderlich auch Niederlaͤndiſchen Staͤdten hat/ allda ſich wahr befindet/ quòd opificia opem ac opes ferant Reipublicæ.
Derwegen rathen auch hierzu die Policeyverſtaͤndige/ das kuͤnſtliche Handgewercke den Herrſchafften ꝛc. wol ſollen befohlen ſeyn/ vnd:
Magnates ac principes addecet, quicquid fit, ingenioſi operis & organi (quales eriam ſunt artificioſæ molarum ſtructuræ & ſimiles) amare, colere, curarc; Eorundem etiam eſt, ſtudia opificum & opificiorum, præmiis, auxiliis, ac privileglis promovere, cùm interſit, ea in civitatibus exiſtere, commodi publici ac privati cau&ſa, & præmia ſint alimenta virtutis ac induſtriæ.
Vnd Latherus ſchreibet:
Magiſtratus ingenioſos homines præmiorum magnitudine ac immunitatum illecebris ad ſe pertrahant, cùm alias ob cauſas, tùm ad cives erndiendos & opes augendas.
Mattheſius redet auff gleichen Schlag; Herren vnd Regenten ſollen vber kuͤnſtlichen Handwercken halten/ vnd weil ſo mancherley Handkuͤnſte je laͤnger je mehr vnd beſſer an Tag kommen/ vnd floriren, ſollen die Obern vnd andere fuͤrnehme vermoͤgliche Leute/ ſolchen feinen Koͤpffen/ die hiezu genaturet vnd geneigt/ vnd Luſt vnd Liebe zu dergleichen haben/ behuͤlfflich vnd befoͤrderlich ſeyn/ ſintemal doch ſonſten viel Vnkoſtens/ auff vergengliche/ fuͤrwitzige/ vnnuͤtze/ vergebliche/ ja auch gefaͤhrliche Dinge gewendet wird.
Im Buch vō den Staͤdteu des Teutſchlandes.
Bokntis JC.
ad Exempl. impp. in L. r. c. de extuſ. artif.
Bornitius.
Idem ex Cod. Rhodig.
Latherus de cenſu.
Mattheſ. in Syrac. Id. in Sarep
Greg. Petr. Tholez. ex Strab. l. 15.
Geogr. & alii.
Die Politici beweiſen aus den Hiſtorien/ daß die Indianer auch ſchon vor Alters/ die Handwercker vnd Kuͤnſtler ſo hoch/ vnd jhnen dermaſſen Schutz gehalten/ daß/ welcher einem Handwercksmann ein Aug oder Hand verderbt/ derſelbe das Leben verwircket hatte/ wie ſie denn auch inſonderheit die Baw- vnd Werckleute ſtattlich befreyet haben.
Bodin. l. 3. c. 8. de Repub. ex Dionyſ. Halicarnaſſ. l. 2.
Bodinus meldet/ daß die Roͤmer zwar anfaͤnglich ſich vmb die Handwercker nicht viel bekuͤmmert/ da ſie aber hernach derſelben je laͤnger je beſſer bedorfften/ vnd doch weder in der naͤhe/ noch aus der Frembde (weil ſie ſich gar feindſelig gemachet) haben kunten/ hat Numa Pompilius auch die Handwercker mit vieler Muͤhe vnd angewandten Vnkoſten eingefuͤhret/ ſelbige mit einem Zunfft Collegio verehret vnd beſtettiget/ vnd der Stadt Rom einverleibt.
Sarv in 7. Æneid.
Virgil.
Servius meldet auch/ wie die Roͤmer mit folgender Zeit die Handwereker/ wegen vielfaͤltigen Nutzens/ ſehr lieb gewonnen/ inſonderheit die jenigen/ weleher Arbeit zum taͤgliehon Gebranch vnd Notturfft dienlich geweſen: haben auch Jaͤhrlich etliche jhrer Buͤrgerskinder vnd Juͤnglinge in die Frembde verſchicket/ mancherley Handwercke vnd Kuͤnſtlereyen zu lernen.
Ja es iſt hierauff Rom/ bey dreyhundert Jahren/ eine arbeitſame Stadt geweſen.
Aloxand. ab Alexand. Bornitius.
Anton. Quevara par. 3. der guͤld.
Sendſchr.
Einsmals ſolte die Stadt Rom Geſandte außſchicken/ mit etlichen Geferten/ da ſuchte mau drey gantze Tage durch die Stadt/ vnd funde niemand muͤſſig/ welche man hette mitſchicken koͤnnen/ denn die Geſetze vermoͤchten/ daß man niemand von einiger Handarbeit aufftreiben duͤrffte/ damit er ſich ernerete/ auſſer ſonderlichen Nothfall.
Es wird auch gemeldet aus einem Schreiben des Kaͤyſers Aurelii, daß die alten Roͤmer ein Geſetz hatten/ keinen zum Buͤrger auffzunehmen/ Er were denn zuvor vom Stadt Schuldheiß examinirt worden/ da hat man auch ſeine Haͤnde betaſtet/ vnd beſehen/ waren ſelbige weich vnd lind/ wurde er fuͤr einen Miſſiggaͤnger gehalten vnd abgewieſen: Waren ſie aber hart vnd Arbeitſam/ wurde er zum Buͤrger auffgenommen.
Sie haben auch die Vbelthaͤter gelinder geſtraffet/ welche harte Haͤnde hatten/ welche aber weiche Haͤnde hatten/ wurden haͤrter geſtraffet.
Sonderlich hat der alte Cato Cenſorinus das Roͤmiſche Volck ſtreng zur arbeit gehalten/ denn wann derſelbe vber die Gaſſen gangen/ iſt Jederman zur Arbeit gelauffen/ gleich wie etwa die Kinder in der Schulen vber die Buͤcher fallen/ wenn der Præceptor koͤmpt/ vnd haben ſonderlich die Muͤſſiggaͤnger dieſen Catonem ſehr gefuͤrchtet/ weil er ſie hart ſtraffete/ vnd nicht gedulden mochte.
Idem ibid.
Es ſollen aber auch die Herrſchafften darumb vber den Handwercken halten/ weil ſelbige in Fewersnoͤthen vnnd dergleichen gefaͤrlichkeiten ſich fuͤr andern ſonderlich gebrauchen laſſen/ wie auch die Rechte hierzu ermahnen/ ad remuneranda corum pericula & labores.
Ja ſie ſeind auch vor Alters mit etlichen Freyheiten daruͤmb begabet worden/ quia tàm neceſſatiam operam publicis utilitatibus exhibent.
Digg. tit. de immunitat.
Xenophon. erinnert auch die Obern/ das ſie der Jenigen ſich annehmen/ vnd ſie verehren ſollen/ welche zu genmeiner Wolfahrt nuͤtzlich vnd dienſtlich ſeyn.
Darumb nennet auch Bornitius die jenige perfectiores Reſpublicas, in quibus Artifices ſingulares reperiuntur, das iſt/ wolbeſtalte Staͤdte/ welche mit ſonderlichen Kuͤnſtlichen Leuten verſehen ſeyn.
Xenophon. in pæd.
Cyri. l. 8.
D. Sigfried Saccus, Conc. 24. Trinit.
Die Herrſchafft Venedig/ hat ſich von alters hero bey den Handwercken ſo verdient gemacht/ daß bey ſelbigen lange der gebrauch geblieben/ wo ein Raths Herr zur Regierung oder Amptsgeſchaͤfften fuͤr vber gangen/ daß die Handwercker daſelbſten auffgeſtanden/ vnd dem Herrn daß Gleid vber etliche Gaſſen gegeben/ welches daſelbſten auch noch geſchicht/ vnnd denen Regimentsperſonen wiederfaͤhret/ welche fuͤr andern den Ruhm haben/ daß ſie gemeines Nutzens ſonderliche Befoͤrderer ſeind.
Die H. Schrifft bezeuget auch/ daß die herrliche fuͤrtreffliche Kuͤnſtler ſich mit der herrligkeit des Juͤdiſchen volcks gemehret/ da Moſes/ David/ Salomo vnd andere ſelbſt daruͤber/ vnd ſolche Leute in werth gehalten/ da hat es beruͤmbte Kuͤnſtler in mancherley werck gegeben/ wie dan̄ die Koͤnigin vom Mittage aus Reich Arabien/ vnter andern ſich auch verwundert vber Salomonis Knechte/ Diener vnnd Auffwarter/ darunter auch etliche Kuͤnſtler geweſen.
Wie man dann noch erfehret/ daß Kunſtliebenden Herrſchnfften vnd dergleichen Patronen auch die Kuͤnſtler zu zuziehen vnd mancherley præſentiren pflegen.
Alſo hat bey Salomo florirct Hiram von Tyro/ oder Huram Abiff ein groſſer/ ſtatlicher/ hochbegabter Kuͤnſtler vnd Meiſter/ vol Weißheit/ Verſtand vnd Kunſt/ zu Arbeiten allerley Werck/ dergleichen auſſer Bezaliel/ ſonſten keiner geruͤhmet wird.
1. Reg. 7. 2. Chron. 2.
Es hat aber Salomo der Koͤnig auch ſonſten wol vber den Handwerckern gehalten/ welches daraus zu erſehen/ daß er vber die Arbeiter an ſeinen Gebaͤwden/ 3600.
Amptleute verordnet gehabt/ damit ſie beydes recht Regieret/ vnnd auch wol vnd nothduͤrfftiglich/ verſorget wuͤrden.
2. Chron. 2.
Alſo floriren auch noch die Kuͤnſtler vnter loͤblichen vnd fuͤrtrefflichen Regenten/ vnd haben ſelbige gemeiniglich nach guten Kuͤnſtlern getrachtet/ Wie auch vor Zeiten Alexander M. bey ſich hatte/ Apellem den beſten Maler/ Pyrgotelem, Lyſippum, Polydorum, die beſte Bildhawer/ vnd andere.
Crinitus. lib. 16. c. 7.
Von Pericle, ruͤhmbt Plutarchus, daß er vnter andern wolſtand vnnd nutzbarkeit der Stadt Athen erzeiget/ auch dieſes erwieſen:
quòd opificum ingenioſißimorum multitudine admirabilem reliquit, das iſt/ das er ſelbige Stad mit allerhand fuͤrtrefflichen Kuͤnſten verſehen/ hinter ſich verlaſſen.
Selimus, 1. Tuͤrckiſcher Kaͤyſer/ als er die Stadt Conſtantinopel an Reichthumb vermehren/ vnnd zu einem newen flor/ vnd Auffnehmen bringen wolte/ hat er etliche Tauſent vnterſchiedliche Handwercksleute/ von Belgrad/ Cairo vnd andern Orten dahin erfordern laſſen/ jhnen Freyheiten gegeben/ vnd die Manufacturen tapfer anrichten laſſen/ welches denn auch noch heute zu Tag continuiret wird.
Boterus, de illuſtri ſtatu.
Alſo hat jetziger Zeit die fuͤrſtliche Stad Muͤnchen in Beyern dieſen ſonderlichen ruhm/ daß ſelbige Durchl. Herrſchafft viel außbuͤndige treffliche Kuͤnſtler vnd Handwercker von andern Orten/ mit groſſen Vnkoſten dahin beruffen vnd gebracht/ wie ſie denn auch daſelbſten wolgeachtet/ ehrlich vnd mild gehalten werden.
Theat. Urbe.
Koͤnig Heinr. 4. in Franckreich/ hat in vorigen Jahren daſelbſten zu des gantzen Reichs groſſen Nutzen auch Seidene Wahren vnnd Zeug zu machen anrichten laſſen.
Denn als er geſehen/ daß jaͤhrlich viel Geld in Italien vnnd ander Laͤnder fuͤr Seidengewandt geſchickt wuͤrde/ vnd nicht leicht abzuſchaffen war/ hat er nicht allein die Seidē wuͤrmer/ ſondern auch ſehr viel ſolches gewercks meiſter aus Italien in Franckreich bringen vnd in etliche provincien ſeines Reichs einſetzen laſſen/ daß alſo ſolche Wahren im Land gemacht werden/ vnd das Geld drinnen bleibt/ welches ſonſten zuvor hienaus gefuͤhrt worden/ wie Johann Chockier zeuget in Aphor.
Polit.
Hect. Boēt lib. 1. hiſtor.
Als dermal eins in Schottland die Kuͤnſtler vnd Hanwercker abgangen/ in dem man ſich allzu ſehr auff den Feldbaw/ Viehzucht/ ſonderlich auffs gemeine jagen begeben/ haben ſelbige Koͤnige vnd Herrſchafften/ des Reichs wolſtand zu vermehren/ von vilen auslendiſchen Orten allerley Handwercksleute erfordert/ vnd in die provincien eingeſetzet/ jhnen auch gewiſſe beſtallungen vnnd genies/ vnter andern auch dieſes verordnet/ vnd vermachet/ nemlich/ welcher aus den vermoͤglichen Vnterthanen einen Ochſen geſchlachtet/ muſte davon den Kopff dem Schmide/ den Halß dem Foͤrſter/ die Zunge dem Juriſten/ ein ſtuͤcke von der Schulter dem Kundſchaffer der Diebe/ ein ſtuͤck dem Wagner/ Balbierer/ vnd Wundartzt/ dem Medico aus einer ſeiten 2. Ribben/ außtheilen:
Andere bekamen auch ander theil/ dieſer gebrauch den Ochſen außzutheilen/ iſt auch bey etlichen andern Voͤlckern noch lange Zeit hernach geblieben.
Alſo auch hernach zu andern Zeiten/ ſonderlich vnter Jacobo 1. durch langwirige Kriege in Schottland die Handwercker wiederumb in abgang kommen/ hat man aus Engelland/ Flandern/ vnd andern Orten/ mit groſſen vnkoſten/ allerley Handwercksleute erfodert/ damit die inwoner wiederumb Handwercke lerneten vnd darzu gewehnet wuͤrden.
Idem l. 17.
Sonderlich thun die Jenige vermoͤgliche Herrſchafften ſehr wol vnd weißlich/ wann ſie zu thewren Zeiten vnnd andern beſchwerlichen Leufften/ etwas zu gemeinen Nutzen/ vnd dergleichen Bawen oder Bawlich erhalten/ oder zu dergleichen einen namhafften vorrath ſchaffen vnnd arbeiten laſſen/ darzu die Policey verſtendige vielfaͤltig rathen/ vnnd jhres gutachtens vernuͤnfftige vrſachen anzeigen/ denn dieſes iſtein præceptum politicum, beym Scip.
Amirat.
Magiſtratus ad occurrendum publicis motbis, in ſuis civitatibus opera publica exſtruere debent, ut nemo ſe excuſare posſit, quod cum materies laborandi de ficiat.
Bodinus ſagt alſo: Ex operibus publicis inſtitutis egeſtati ſimul & ingnaviæ ſuccurritur, & ità Rerumpubl. peſtes antiquißimæ de civitate depelluntur Et: materia prius in uſum comparata, & adaptata, etiam maximi concepti operis celeritati ſuccutrere poteſt.
Das iſt: Gemeine Gebaͤwde helffen das gemeine Volck erneren vnd der Faulheit/ vnd anderm gemeinen Vnheil wehren/ oder/ wenn man zu kuͤnfftigen nothwendigen Gebaͤwden nur einen guten Vorrath ſchaffet/ wird man hernach auch mit einem groſſen Gebaͤwde deſto ſchleuniger fertig.
Welches dann von fuͤrſichtigen Regenten gemeiniglich in acht genommen worden.
Scip. Amirat.
Bodinus, de republ.
l. 6, .
Daß vorzeiten etliche Egyptiſche Koͤnige die groſſen Pyramides daſelbſten bawen laſſen/ iſt ſolches auch darumb geſchehen/ ne plebs otio & ignaviâ langveret, das iſt/ damit das Volck nicht muͤſſig gienge/ ſondern zu arbeiten hette/ vnd damit das Geld vnter die Leute kaͤme.
Vnnd zu dieſem ende/ ſeind auch daſelbſten anderſtwo/ etliche Canal vnd waſſergaͤnge/ auch groſſe See vnd Teichen (dergleichen ſonderlich Koͤnig Miris gethan) vnnd anderſt zu gemeinen Nutzen erbawet worden.
Bodin. de Rep. Gabr.
Kaltemarck/ im Paradiswaſſer.
Andr. Thevet. in deſcript Orient.
Die Roͤmer haben ſonderlich gern zugemeinem Nutzen vnd nohtdurfft bawen laſſen/ vnd auff der gleichen viel gewendet/ deſſen man auch noch heut zu tage etliche anzeigunge findet/ vnd ſiehet/ dadurch iſt auch Rom ſo herrlich worden: primum lateritia, deindè lapidea, demum marmorea.
Daher/ als Conſtantinus Magni filius, erſtmal gen Rom kommen/ vnd ſelbige Stadt mit jhren Gebaͤwden geſehen/ hat er ſich vber viel verwundert/ ſonderlich auch vber das Pferd/ darauff Trajanus Imperator ſaſſe/ vnd ſagte bald/ er wolte auch ein ſolch Pferd machen laſſen.
Darauff ſagte jhm ein Hoffmann:
Er ſolte jhme aber zuvor auch einen ſolchen Stall bawen laſſen/ als/ Forum Trajani, darinnen es ſtunde/ welches ein ſehr herrlich Gebaͤwde war.
Vide etiam ſupr. cap. 5.
Anton.
Guevara, par. 1. der Guͤld. Sendſchr.
Kaͤyſer Trajanus ſchriebe eins mals an den Magiſtrat zu Rom/ daß die ſo dem gemeinen Nutzen vorgeſetzt ſeind/ ſollen frennde ſeyn der Arbeit vnd der Arbeitſamen.
Vnd eben im ſelbigen Schreiben vermahnet der Kaͤyſer ſelbigen Magiſtrat vnd Stad Obrikeit/ Weiln man dem gemeinen Schaden wehren/ vnnd verbeſſern ſoll/ ſolten ſie auch daran ſeyn/ daß die gemeine nothwendige Gebaͤwde/ an Tempeln Mawren vnd Thuͤrnen/ Waſſerroͤhren/ Brunnwercken/ Brucken Waſſerkuͤnſten/ gemeinen Baͤdern vnd dergleichen/ allzeit durch fleiſſige Handwercker vnnd Arbeiter außgebeſſert wuͤrden.
Weiln auch vnter den Roͤmiſchen Heidniſchen Kaͤyſern vnnd Herrſchafften/ offtermals ein groſſer hauffe Gefangener vnd zur Arbeit verurtheilter Chriſten/ an jhren groſſen Gebaͤwden/ Schawplaͤtzen/ vnd Theatris ſonderlich an den Diocletianiſchen Thermis oder Warmen Baͤdern/ vnd dergleichen haͤrtiglich vnnd jhren Schweiß verarbeiten muſten/ als hat man hernach ſolcher gebaͤwden etliche zu Kirchen vnd Gottes haͤuſern verwendet/ ut meritò divino cederet cultui, quod multo conftitit chriſtianorum ſudore.
Jac. Laur. lib. Antiquit. urbis Rom.
Veſpaſianus der Roͤmiſche Kaͤyſer/ da eins mals das Capitolium durch fewer verbrand vnnd verderbt ward/ (ſonderlich durch der Vitellianer Tumult) hat er mit allen ernſt vnd geſchwindigkeit/ ſelben Baw wieder auffrichten laſſen/ ja auch ſelbſten mit zur Arbeit gegriffen/ Erd vnnd Stein helffen tragen/ Andere deſto fleiſſiger zu machen.
Er hatte auch auff eine Zeit beſtellet/ etliche groſſe Seulen oder Pfeiler von andern Orten ins Capitolium zu verſetzen/ da hat ſich ein Werckmeiſter erboten/ ſolches mit geringen vnkoſten zuverrichten.
Der Kaͤyſer lieſſe jhme zwar ſolchen kuͤnſtlichen Vortheil gefallen/ verehret auch den Meiſter deswegen/ ſagte aber darbey:
Es ſolte bey angeſtelter Arbeit verbleiben/ denn ſolches angeſehen wer/ ad paſeendam plebeculam, das iſt/ damit das arme Handwercksvolck vnd Arbeiter Geld vnd Koſt verdienen moͤge.
Bodinus, l. 6. c. 8. de Republ. ex Suetonio. Id. Bodin. ex Tranquillo.
Vnd iſt ein ſehr alter feiner Gebrauch/ daß Regimentsperſonen vnd dergleichen gern bey gemeinen Gebaͤwdē/ ſonderlich im Anfang/ als bey Grundlegen vnnd dergleichen vmbſtaͤnden ſich finden laſſen/ nicht allein vmb kuͤnfftiger Zeit gedechtnis willen/ ſondern auch jhr Liebe/ Gunſt vnnd Auffſicht gegen kuͤnſtliche nothwendige Werck/ zubeweiſen/ vnd deren arbeiter zu groͤſſerem Fleis anzureitzen.
Alſo lieſſet man von Plutarcho Chæroneo/ daß er eins mals beyeinem gemeinen Gebaͤwde geſtanden/ auch ſelbſten Kalck/ Stein/ vnnd ander mit zugelanget/ vnd da jhme etliche ſolches fuͤr Vbel hatten/ ſagte er:
Non mihi, ſed patriæ ædifico, das iſt/ ich bawe nicht mir/ ſondern dem Vaterland.
Conſtantinus M. Imp. als man am grund des H. Petersmuͤnſter zu Rom gearbeitet/ hat er ſelbſt pro eximiâ pietate aus ſonderlicher Andacht/ mit der Hawen zum erſten anfangen zu arbeiten/ vnd hernach 12. koͤrbe mit Erden/ auff ſeinen ſchultern hinweg getragen/ zur Ehre den heiligen 12. Apoſteln.
Dergleichen Exempel ſonſten auch mehr geleſen werden von Alten vnd Newen.
Conſtantinus der Kaͤyſer/ welcher Conſtantinopel gebawet/ wird in den Hiſtorien geruͤhmet/ daß er gern gebawet/ ad uſum civium, zu der Inwohner nutzen.
Als Kaͤyſer Carl V. zu Toledo/ in Spanien durch angeben vnnd Geſchickligkeit etlicher Italiaͤner/ eine herrliche wunderbar vnd ſehr nuͤtzliche Waſſerkunſt aus dem fluß Tago/ in das hohe Koͤnigliche Schlos daſelbſten fuͤhren/ vnd zu nutzung deſſelben austheilen lieſſe/ befahl der Kaͤyſer dabey ernſtlich vnnd ausdruͤcklich/ daß man ſelbige Abfaͤlle nicht allein den Reichen/ ſondern auch den andern Buͤrgern vnd Handwercksleuten/ die deſſen zu jhren Wercken beduͤrfften/ zu kommen laſſen ſolte/ welches auch geſchehen/ vnd groſſer Nutz bißhero daraus geſchaffet worden.
Theatr. Urb.
In ſeiner Oriental Reiſe
Ein Exempel freywilliger vnd geſchwinder Arbeit/ bey einem gemeinem Baw/ an fuͤrnemen Perſonen/ meldet Caſpar Balbi/ ein Venediſcher Handelsmann/ von einem Koͤnig zu Pegu/ in Indien/ Anno Chriſti 1580.
Daß ſelbiger Koͤnig einen nuͤtzlichen Waſſergang machen laſſen/ vnd einsmals dieſem Baw vnd arbeiten zugeſehen/ vnnd gewuͤndſchet habe/ daß es bald fertig wuͤrde/ wie es denn faſt zum Ende gieng.
Da haben ſeine ſtatliche vnd fuͤrnehme Leute (welcher damals eine groſſe menge vmb jhn geweſen) alßbald die Haͤnde ſelber mit angelegt/ die Werckzeuge ergriffen/ vnd tapffer helffen arbeiten/ alſo/ daß in gegenwart vnd zuſehens des Koͤnigs die Arbeit verfertigt ward/ vnd er ein vberaus groſſes Gefallen darob hatte.
Sixtus V. Papſt zu Rom/ hat den Ruhm/ daß er mit ſehr groſſen Vnkoſten vie ſtatliches Dinges/ ad urbis Romæ beneficium & ornamentum habe bawen laſſen.
Sonderlich hat er die zwo vberblibene herrliche Seulen Antonini vnd Adriani gezieret/ vnd auff dieſelben die Bilder der beyden Seulen der Kirchen Petri vnd Pauli Apoſtolorum, ſetzen laſſen/ damit auch jetzt gemelte beyde Bilder der Apoſteln einander ins Geſicht ſehen koͤnten/ hat er darzwiſchen etliche Bebaͤwd vnnd Haͤuſer einreiſſen vnnd einebnen laſſen.
Sonderlich aber iſt die transferirung vn̄ verſetzung des groſſen Obeliſci oder Pyramidis, den Kuͤnſtlern vnd Handwerckern zu guten geſchehen.
Dieſer Pfeiler war ein einiger gantzer Stein/ aus einem Egyptiſchen Felſen/ zur Zeit des Keyſers Auguſti/ vor Chriſti Geburt/ ausgehauen/ den fluß Nilo herab/ vnd ferner vber Meer gefuͤhret/ vnd gen Rom gebracht/ hat bey 1600.
Jahrn an einem Ort geſtanden/ welcher mit der Zeit etwas verſchmecht vnd vngeachtet worden/ von ſelbigen hat jhn gemeldter Papſt/ mit wunderbarlichen.
Inſtrumenten, groſſen Geruͤſten/ von Balcken mit 40. Windachſen/ durch 77. Pferde/ vnd 900. oder 1000.
Werckleute/ außheben/ hinweg fuͤhren/ vnnd vor S.
Poters Kirchen/ an einem weiten vnd Inſtigen Ort wiederumb auffrichten laſſen.
Stehet alſo jetzund auffgerichtet bey 8. Roͤmer Werckſchuch vber der Erden hoͤher/ denn er zuvor am andern Ort geſtanden/ hat auff ſeiner Spitzen ein geweyhetes Creutz ſtehet.
Die verſetzung vnnd außbutzung dieſes Pyramidis hat vber 80000.
Ducaten gekoſtet.
Die Hiſtorici ſchreiben darvon/ daß dieſe Arbeit ſey geweſen/ res noſtro ſeculo ſtupenda, vnnd habe gemeldter Papſt Sixtus ſich dabey vber zwey Ding hoͤchſt verwundert/ als nehmlich geweſen/ Artis efficacia vnd Architecti au dacia, das iſt/ daß diß kuͤnſtliche Geruͤſt ſo viel vermocht/ vnd der Werckmeiſter ſo kuͤhn geweſen/ vnnd ſich deſſen vnterſtanden habe.
Emanuel von Meter lib. 13. hiſt. belg.
Dieſer Papſt hat ſehr viel guter ſtifftung vnd zu deſſelben vberaus groſſes Geld verlaſſen.
Euit Dominicus Fontana, Comenſis.
Dieſer Papſt hat auch etliche weite Spital Haͤuſer bawen/ vnd mit allen Einkommen vnd notdurfft verſehen laſſen:
Hat auch mit andern Gebaͤwden/ als nuͤtzlichen Waſſerkuͤnſten vnd dergleichen/ ſehr viel Handwercke lange Zeit vnd offt etliche tauſent derſelben vber einem Baw gehalten.
Was er auch fuͤr eine vberaus herrliche Bibliotheca angerichtet/ ſuche bey Meterano, lib. 13.
Conradus Celtes. in deſcript.
Urbis Noribergæ.
Einē ſonderlichē Ruhm hat auch der loͤblichē Magiſtrat der Stadt Nuͤrnberg/ dz ſie zum offternmalin groſſer nothdurfft/ bey beſchwerlichen Leufften/ vnd thewren Zeiten/ gegen die vorarmete Handwercksleute vnd dergleichen gemein Volck/ gantz vaͤterliche vorſorge/ Lieb vnd Huͤlffbewieſen/ vnd noch dergleichen je lenger je mehr beweiſen/ als man denn ſonderlich erfahren hat/ vmb Anno Chriſti 1491. vnter Kaͤyſer Maximil.
1. da im gantzen Oberland vnd deſſen groſſen Staͤdten groſſe Thewrung/ ja euſſerſte hungers noth war/ hat ein Ehrenv.
Rath daſelbſten groſſen milden Vorrhat an gebacknem Brot/ vnd vielen andern Speiſen vnd victualien, den arbeitſamen hungerleidendem Volck außtheilen/ vnnd theils vmb leidliche Bezahlung/ mehrertheils auch zum Allmoſen wiederfahren vnd zukommen laſſen.
Von welcher mildigkeit Conradus Celtes ſagt:
Magnum profectò & memorabile & ſalutare Reipubl. factum, das iſt/ Es ſey fuͤrwar ein groſſes Gedaͤchtnis wuͤrdiges vnnd heilſames Werck geweſen.
Es ſeind auch vor langer Zeit daſelbſtē zwey ſonderliche/ der zwolff Bruͤder Haͤuſer genandt/ fuͤrnemlich auff alte vnd vnvermoͤgliche/ vnd verarmbte Handwercker geſtifftet worden/ darin̄en ſie ehrliche vnd gute vnterhaltungen haben.
Vnd als in vorigen Jahren ſelbige Stadt von etlichen jhren Widerſachern/ als der gerechtigkeit vnd friedens Feinden hart bedrenget/ der Buͤrger Nahrung/ als mercimonia & manuum opera/ Kauffmannſchafft vnd Handgewercke/ geſchmelert vnd vorhindert/ auch etlichen Inwohnern ſo vber Feld gereiſet/ neben andern bewiſenen ſchmehligkeiten die Hende abgehawen worden/ vnd ſelbige alſo ad laborandum inutiles facti, jhre Nahrung nicht mehr gewinnen konten/ hat ein Ehrenveſter Rath/ ſich jhrer betrengten Buͤrgerſchafft auch gantz vaͤttrlich angenommen/ vnnd an Kaͤyſerl. Majeſt. Caroli V. Stadthaltern/ durch jhren Abgeſandten/ H. Wilibald Pirckhaimer/ jtztgemeldte vnnd dergleichen beſchwerungen mit eben dergleichen vnnd gemelten Worten fuͤrbringen/ vnnd vmb abhelffung derſelben/ auffs fleiſſigſte biten laſſen/ wie denn Ehrengemelte Stadt Oberkeit auch noch bißhero vnd allezeit/ gegen mangelleidende gemeine Handwercker/ ſonderlich mit dem vor etlichen Jahren außgerichtetem Pfandhaus/ eine trewhertzige huͤlffe bewiſen/ (welches Werck nicht vnbillich/ dem vor Jahren zu Liſabon in Portugal auffgerichteten Templo miſericordiæ, wie auch vom Kaͤyſer Auguſto der maln auffgerichtem Pfandhaus/ oder in etlichen Italiaͤniſchen Staͤdten/ verordneten Montibus pietatis, vnd dergleichen Stifftungen zuvergleichen iſt) auch noch mit taͤglichen vnd woͤchentlichen Allmoſen aus theilen/ vnd dergleichen ſo viel thun vnd ſpendiren/ daß es denck vnnd danckwuͤrdig.
Von welchen Wercken Bodinus zeuget/ vnd ſagt: Tales pietatis cultores imitantur hac in parte Religionis ac ſapientiæ Hebreæ principes, qui divitiarum omnium maximum ac firmißimum munimentum eſſe eleem oſynam ac benignitatem erga egentes ſtatuerunt.
Etidem: Nulla imperia opibus ac victoriis tam floruiſſe videntur quàm quæ maximam egentium ac tenuium curam habuerunt.
Conradus Celtes, Ibid.
Theatr.
Urb Bodin. lib. 6. cap. 2. de Republ. Tranquillus in vita Auguſti.
alleg.
Bodin.
Vor wenig Jahren hat die Stadt Augſpurg ein ſchoͤnes gantz newes Rathhaus aufferbawen laſſen/ ad ſublevandam opificum egentium penuriam, das iſt/ damit Handwercksleute zu arbeiten vnd Geld zu verdienen hetten/ welche ſonſten damals ſehr ſtackten vnnd darbten/ wie denn obgemeldte Wort auff den ſchaw vnnd gedechtnis Groſchen ſtehen/ welche auff ſelbigen Bawsgrundſtein ſeyn gelegt worden.
Beſthe die Predigten hirvon.
Chronic.
Vmb Anno 1069.
Da eine groſſe Thewrung in Thuͤringen war/ hat Landgraff Ludewig etliche Schloͤſſer bawen laſſen/ als/ Freyburg/ Wartburg/ vnd ander mehr/ damit die arme Leute das Brot gewinnen moͤchten.
Etliche Kuͤnſtler vnd Handwercker/ ſeind von vnterſchiedlichen Potentaten vnd hohen Herrſchafften/ offtmals Geadelt/ koͤſtlich beſchencket/ hoch befreyet/ vnnd auff mancherley weiſe begnadet worden/ wie deſſen viel Exempel koͤnten genennet werden.
Vnd von Kaͤyſer Rudolpho II.
jhr| vielen geſchehen.
Vid. etiam cap. 8. ſup.
Wann dann nun loͤbliche Hertſchafften vnd Oberkeiten bey den Handwercken das beſte/ an hriſelbſt thun/ als ſollen jhnen die Reichen vnd Wolhabenden/ ſonderlich die keine oder wenig Kinder haben/ in ſolchen guten Wercken nachfolgen/ vnd ein gleiches thun/ mit gottſeligen Stifftungen/ außtheilungen/ woͤchentlichen Allmoſen/ vnd dergleichen ſpendirungen/ verlegung armer Kinder zu Handwercken/ außſtewrung armer Toͤchter/ auch ſonſten der armen vnvermoͤglichen/ gepreßhafften Handwercker ingedenck ſeyn/ welches denn ſonderlich auch die jenigen thun ſollen/ welche vor der Zeit durch verhandlung der Handwercker arbeiten/ zu groſſen Gut vnd vermoͤgen kommen/ damit ſelbige reiche vnd vberlauffende Bruͤnlein wieder herauß flieſſen/ vnd die Duͤrfftigen laben moͤgen.
Ja ſolcher gutthat vnnd huͤlff ſolten nicht allein die Arme lebendige/ ſondern auch die Todten genieſſen/ damit durch reicher vermoͤglicher Leute ſtewer vnd außlag ſelbige etwas ehrlicher moͤchten zur Erden beſtattet/ vnnd nicht ſo jaͤmmerlich außgeſchleppet werden/ wie leider offtmal an vielen Orten geſchicht/ ſintemal einem armē todtē Menſchen keine beſſer gutthat wiederfahren mag/ als ein ehrlichs Begraͤbnis/ welches aller Orten wol geſchehen koͤnte/ wenn man ſich darzu ſchicken vnd verſiehen wolte.
Hierbey koͤnten allenthalben die proceres gulæ, (wie ſie Plinius nennet) viel thun vnd/ zu ſolchem gottſeligen Wercke etwas ſtifften.
Dergleichen Geſellſchaft vor alters in Flandern durch einen Biſchoff S. Eligius genant (daher auch dieſes folgende S. Eligij Charitet genennt wird) vnd deſſen Prior Rogon genant/ geſtifftet wordē/ vn̄ ſonderlich zu Bethū/ in Artois gehaltēwird/ gegen alle Verſtorbene/ ſonderlich die Armen vnnd verlaſſenen/ damit kein todter Menſch vnehrlich/ ſondern alle/ (an was Seuchen ſie auch geſtorben ſein moͤchten) mit gebuͤrlicher proceſſion beſtattet werden muͤſſen.
Seind anfaͤnglich anſehnliche Leute dar zu verordnet geweſen/ man hat auch anhero vber 400. Jahr durch taͤgliche vbung dieſes gottſeligen Wercks erfahren/ daß der jenigen/ ſo ſich hierzu brauchen laſſen/ nie keiner eine Seuche von den verſtorbnen oder derer Haͤuſern empfangen oder geerbet/ vnnd der augenſcheinliche ſchutz Gottes/ in ſeinem Wort verheiſſen/ bey ſolchem Weck geſehen worden.
Vnd verleihe die Gnade Gottes/ vnnd erwecke ferner ſolche Hertzen/ welche denē loͤblichen Ortē vnd Ordnungen/ in der Welt vnd Staͤte beſchreibungē beruͤhmbt/ als da ſeind/ Gend vnd Bruck in Flandern/ Antorff in Braband/ Amſtertam in Holland/ Paris in Franckreich/ wie auch Venedig/ Nuͤrnberg/ vnd etliche andere mehr mit Chriſtlicher willfaͤrtigkeit nachfolgen/ vnd gleicher weiſe die nothdurfft armer Handwercker bedencken/ ſehen vnnd helffen/ damit die Barmhertzigkeit Gottesſelbige wieder bedencke/ ſehe vnd jhnen helffe hie zeitlich vnnd dort Ewiglich.
Pſalm 91.
Das X. Capitel.
Von des Frawenzimmmers vnd der Weibsperſonen Kuͤnſtlereyen/ Arbeit/ vnd Handgewercken.
DAß bey denſelbigen ſo wol als bey Mannsperſonen/ das Handwerck auch einen Guͤldenen Boden habe/ das iſt/ jhnen ruͤhmlich/ ehrlich vnd nuͤtzlich ſey/ beweiſt erſtlich vnnd inſonderheit die heilige Schrifft/ mit jhrem zeugnis vnd auſſage.
Denn darinnen wird eine Tugendſame haͤußliche Fraw beſchrieben/ daß ſie gern arbeite mit jhren Haͤnden/ jhre Haͤnde vnd Finger zur arbeit außſtrecke/ etwas nuͤtzliches/ nothduͤrfftiges vnd zierliches arbeite/ vnd geruͤhmet werde von den fruͤchten jhrer Haͤnde/ vnd jhre Werck ſie loben.
Vnd anderßwo werden geruͤhmet der Weiber kuͤnſtliche Arbeit im Wircken/ haͤußliche Tugent vnd Arbeit/ die fleiſſigen/ die kuͤnſtliche Arbeitkoͤnnen/ verſtaͤndige Weiber/ die ſchoͤne Arbeit koͤnnen/ die ſich wol verſtehen auffs Spinnen/ vnd mit Woll vnnd Flachs vmbzugehen/ auffs Wircken/ Sticken/ Naͤhen/ Kochen/ Waſchen/ Artzneyen ſich verſtehen/ auch Koͤchin/ Beckerin/ Apotheckerin geben.
Alſo iſt auch der kuͤnſtlichen vnnd geſchickten Weiber Arbeit/ zur Huͤtten des heiligthumbs oder H. ſtiffts/ erfodert/ beſtellet vnd gebraucht worden/ wie jhnen ſolches zu anreitzung zu kuͤnſtlicher Handarbeit in der Model Buͤcher einem/ aus Gottes Wort/ fuͤrgedruckt ſtehet:
Proverb. 31.
Exod. 35.
2. Reg. 7. Syrac. 26. Proverb. 12.
Exod. 31. & 35. Proverb.
31. 1. Samuel 8.
Exod. 35.
Sibmachere gradirtes Modelbuch.
Frawen vnd Jungfrawen ins gemein/ Wann ſie Geſchickt vnd Kunſtreich ſeyn/ So lobt die Schrifft Gottliches Wort/ Solch Weibsbilder an manchen Ort: GOtt wolt ſein Huͤtten an allem end/ Geziert haben mit Weiber Haͤnd.
Druͤmb ſie nimmer ſollen Muͤſſig gahn/ Sondern ſtets was zu wercken han/ Durch welches einig Mittel gut/ Man offt viel boͤſem wehren thut.
Weiln auch ſonſten loͤbliche Exempel mehr vorhanden/ auch billich iſt/ daß man den ſtatlichen vnd fuͤr andern geadelten Weibsperſonen den fuͤrgang vnd Oberſtell laͤſt/ als wollen wir nun ſolche Exempel/ neben den andern herfuͤhren/ vnd allem Frawenzimmer zur Ehr vnnd nachfolge fuͤrgeſtellet haben.
Naëma Tubal Cains Schweſter/ hat am erſten/ mancherley zierliches Naͤhewerck vnd dergleichen auch Seidenarbeit zu Kleidern vnd anderer Zierde gemachet
Beroſus.
Von Maria der gebenedeieten Jungfraw/ vnd Mutter vnſers HErrn Chriſti vnd Heylandes melden etliche Sctibenten: operi lanæ & ſerici vacabat, das iſt/ ſie ſey mit Geſpinſt/ Woll vnd Seiden arbeit vmbgangen/ vnd ſie habe auch jhres geliebten Sohns Rock (deſſen die Evangeliſche Hiſtoria melden thut) mit eignen Haͤnden geſponnen/ gewircket vnnd gantz außgemacht.
Dieſen Rock/ wil man noch heutiges Tages zeigē vnd ſehē laſſen/ zu Chamberij der Haupt Stadt in Sophoijen/ vnd ſollen noch etliche wahr- vnd kennzeichen ſeiner Paſſion darinnen zuſehen ſeyn/ wie Abraham Ortelius ſchreibet/ vnd darneben bezeugt/ er habe ſelbigen Rock ſelbſt neben andern geſehen Anno Chriſti 1560. zu Vercelli/ dahin ſolche heilthumb damals/ wegen des Kriegs mit Franckreich geflehet worden.
Epiphanius.
Johan. 19.
Abrah.
Ortelius in Theatr. Orb.
Der Roͤmiſchen Kaͤyſer/ Auguſti vnd Caroli M. Gemaͤhlin vnd Toͤchter/ hahen jhren Herrn vnd Vaͤtern Kleider gemacht/ mit eigenen Haͤnden/ welche ſie auch taͤglich vnd viel lieber/ als ander Kleider angetragen.
Ja Auguſtus der Kaͤyſer/ hat mit fleiß vnd angetrieb ſeine Tochter vnd Enickeln alles lernen laſſen/ davon ſich eine Weibesperſon koͤnne vnterhalten/ alſo daß ſie alle jhr Leinwad ſelbſt Spinnen vnd auch Webenkunten
Suetoniu.
Vom Kaͤyſer Carolo M. Schreibet einer dieſe Wort:
Circa liberos educandos, eam curam adhibuit, ut mares bonis diſciplinis, fœminæ lanificio erudirentur, das iſt:
Er habe die Soͤhne zum Studiren vnd Rittermeſſigen vbungen/ die Toͤchter aber zum Spinnen/ Naͤhen/ Wircken/ vnd anderer Weiber Arbeit ziehen vnnd halten laſſen.
Gagvinus in Compend. de geſtis Francorus
Crantius ſchreibet/ dz des Keyſ.
Trajani Schweſter/ Martia, habe in Thracia bey einem Fluß/ eins mals/ jhr leinen Gerhaͤte in einem guͤlden Becken gewaſchen/ da entfelt jhr das Becken zu grunde/ welches doch bald wieder empor ſchwimmet/ vber diſem Wunder wird der Kaͤyſer bewegt/ vnnd bawet dahin eine Stadt/ vnd nennet ſie Martianopolin.
Crantius
Die alten Koͤnigine in Macedonia vnd Epiro, haben gemeiniglich jhren Ehemaͤnnern/ Bruͤdern/ Kindern/ vnd Eltern/ mit eignen Haͤnden Kleider geſponnen vnd gewircket.
Vnd ſchreiben etliche/ daß Alexander M. nach erhaltenem Sieg vber den Koͤnig Darium aus Perſien/ deſſelben Gemaͤhlin/ Siſigambri, etliche Kleider/ ſo jhme aus Macedonien geſchicket worden/ verehret/ vnnd dabey jhr ſagen laſſen/ wann jhr ſolche Kleidung gefiele/ ſo ſolte ſie jhre Toͤchter auch zur bereitung derſelben anhalten.
Welches aber die Perſiſche Koͤnigin ſehr betruͤbet/ als die vermeinete/ ſolches geſchehe jhr/ als einer vberwundenen/ zum ſpott/ ſintemal es bey den Perſianern eine groſſe Schande war/ wann ein Weib ſo hohes Standes/ mit Flachs/ Garn/ Wolle vnd dergleichen vmbgehen ſolte.
Darauff hat ſie Alexander vmb verzeihung gebeten/ mit entſchuͤldigung/ er habe ſolchen Perſiſchen Gebrauch nicht gewuſt/ in ſeinem Lande aber/ hielte man ſolches fuͤr keine Schande/ vnd bethewrte es hoch/ daß die Kleider/ welche er damals an ſeinem Leibe getragen/ jhme nicht allein von ſeiner Schweſter verehret/ ſondern auch mit jhrer eignen Hand Geſponnen vnnd bereitet worden/ welches dann die Macedoniſche Fuͤrſtliche Weiber fuͤr eine groſſe Ehre halten.
Plutarch. in Alexand. Canrtius.
Giſela Keyſer Heinriei II. Schweſter/ vnnd Koͤnigs Stephani in Hungarn/ Gemahlin/ hat mit eignen Haͤnden viel Kirchen Ornat vnd Kleider gemachet.
Dergleichen Arbeit auch noch an etlichen Orten gezeiget wird/ welehe vō hohes vn̄ andern Standes Weibsperſonē gemacht vn̄ verſtifftet wordē.
Ludovicus Vives ſchreibt/ daß die Iſabella/ Koͤnigs Ferdinandi Gemaͤhlin/ habe jhre vier Toͤchter darzu gehalten/ daß ſie haben Spinnen/ naͤhen/ vnd mit der Nadel kuͤnſtlichen ſticken koͤnnen/ vnter welchen ſeind zwo Koͤnigin in Portugal wvrden/ die dritte Koͤnigin in Hiſpanien/ Keyſer Caroli V. Mutter/ die Vierdte/ Koͤnigin in Engelland/ Heinrici VII. Gemahlin.
Ludovic. vives.
Zenobia, die Griechiſche Keyſerin/ hat einen ſehr ſchoͤnen vnd Koͤſtlichen Wagen/ mit jhrer eigenen Handarbeit gezieret vnd geſchmuͤcket/ daß man ſich daruͤber verwundern muͤſſen/ darauff ſie auch vermeinte/ als eine vberwinderin zu Rom einzufahren.
Aber es wante ſich/ vnnd Keyſer Aurelianus hat jhr denſelben im Streit abgewonnen/ vnd zu Rom in Triumph mit eingefuͤhret.
Homerus vnnd Virgilius ſchreiben von etlichen Edelen/ ja auch Koͤniglichen vnnd Fuͤrſtlichen Weihesperſonen/ als Helena, Calypſo, Arete, Penelope, Dido, Andromache, wie ſie ſelbſten Zeug zu Kleidern/ mit eignen Haͤnden geſponnen vnd bereitet/ ſelbige auch hernach den verwandten Freunden vnnd Frembden zum geſcheuck verehret.
Bey etlichen Voͤlckern/ haben der Koͤnige vnnd Fuͤrſten Weiber das Brod fuͤr jhre Herren/ vnd etwa auch fuͤr die frembde Gaͤſte/ ſelbſt bereitet vnd Gebacken.
Dergleichen auch noch etliche ſtatliche Weibsperſonen/ mit mancherley Krafftgebackens/ als Dorten/ Kuchen/ Marcepan/ vnnd dergleichen zu machen/ vmbgehen/ auch viel ander/ die ſich mit dergleichen nehren/ vnnd noch an etlichen Orten die Weibsperſonen/ mit dem Brotbacken vmbgehen/ vnd haben noch zur Zeit etliche Hungariſche Weiber das Lob/ daß ſie gut vnd wolgeſchmack Brot machen/ auch vorzeiten die Roͤmiſchen Weiber mit Brotbacken vmbgangen.
Haußwild/ Reiſebuch.
Da des Roͤm.
Koͤnigs Tarquinij, junge Herren vnd Fuͤrſten/ eins mals an einem Ort auſſerhalb der Stadt Rom/ von jhren Weibern zu reden kamen/ was die wol in jhrem abweſen moͤchten vorhaben/ eilen ſie eintrechtig auff Rom zu/ ſolches zu erfahren.
Da finden ſie Lucretiam, des Collatini Weib gar ſpat in der Nacht beym Liecht/ vnter jhren Maͤgden Spinnen/ vnd mit jhnen Arbeiten/ da die andere Fuͤrſtine in Wolleben oder Pancket ſaſſen/ vnnd behielte damit die Lucretia das lob der Tugent vor den andern Roͤmiſchen Frawen.
Livius & Anton.
Gvev.
Guͤld.
Seudſchreiben.
Der H. Kirchenlehrer Hieronymus, vermanet die Chriſtliche edle Fraw/ Paulam/ geborne aus der Scipionen vnd Gracchen Geſchlecht/ wie auch die fuͤrnemei Fraw Demetriadam/ daß ſie mit Wolle/ Flachs/ Spinnen/ Naͤhen vnd der gleichen vmbgehen ſollen.
Die Frawen Cloſter haben neben vbung der Andacht/ auch gemeiniglich jhre reinliche Handarbeit/ die Zeit mit hin zu bringen/ vnd nicht muͤſſig zu gehen.
Daher ſchreibet die Edle Andechtige/ Charitas Pirckhoimerin, weiland Ebtiſſin zu S. Claren in Nuͤrnberg:
Non certè mollis ac delicatæ vitæ perfruendæ ergò, in cœnobio commoramur, das iſt: Wir ſeind fuͤrwar deshalben nicht im Cloſter leben/ das wir nur allein guter Tage geleben/ vnd gar keine Arbeit fuͤrhaben wolten.
Eine leibliche Schweſter/ des edlen hochweiſen Herrn Wilibaldt Pirckeimeri/ Keyſerl. Maj. Rat. ꝛc.
Aus dernſelbē Epiſteln/ bey etlichen operibus Eraſm gedrnckt.
Vnd eine ander edle Cloſter Nonne/ Schreibt an einen aus jhren Verwanten:
Ante & poſt exercitia noſtra pietatis ac cultus divini ad quærendum regum Dei, non foriamur à manuum laboribus, honeſtis, utilibus, neceſſariis, uti Apoſtolus jußit; qui non laborat, non maducet, Das iſt:
Vor vnd nach vnſerm Gottes Dienſt/ dadurch man das Reich Gottes ſuchen ſol/ feyren wir nicht/ ſondern haben vnd treiben auch vnſer Handarbeit/ die vns vnd andern ehrlich/ nuͤtzlich vnd nothwendig iſt/ wie der Apoſtel befohlen hat:
Wer nicht Arbeitet/ ſol auch nicht Eſſen.
2. Theſ. 3.
Zu Edinburg in Schottland/ iſt vber der Stadt ein altes vnd feſtes Sehloß/ Caſtrum puellarum, das iſt/ Maͤgden oder Jungfrawen Burg genant/ allda vor Zeiten die Koͤnigliche Toͤchter vnd andere edle Jungfrawen (Regiæ virgines & aliæ inſigniores) biß zu jhrer Manbarkeit innen gehalten worden/ ſchoͤne Handarbeit lerneten/ vnd ſich damit vbeten/ wie damals gebraͤuchlich war.
Hector Boėth. l. 1. hiſt. Scot.
Theat. Urb. Matth. Quad.
Comp. Coſmog.
Die alten Hiſpanier haben je zu Zeiten/ eine ſonderliche Gabe/ oder Preiß auffgeworffen/ darumb Frawen vnd Jungfrawen in die wette Genaͤhet/ oder ſonſten dergleichen Arbeit gemachet/ aus welchen die fleiſſigſte vnnd kuͤnſtlichſte den preis erlanget.
Vor alters haben die Roͤmiſche Matronen die Abgoͤttin Juno taͤglich angeruffen/ vnd bißweilen derſelben etwz von Kleidern auffgeopffert/ welche ſie mit jhren eignen Haͤnden gearbeitet vnd außgemachet:
Mit dieſen Worten:
Thom.
Gartz. in piaz.
univer ſal. ex Silio Italice, lib. 7.
Quod noſtræ nevêre manus, venerabile donum:
Das iſt:
Nim an/ O Goͤttin/ diß Gewandt/ Welches wir gemacht mit eigner Hand.
Die Heidniſche Leute haben vor zeiten die ſchoͤne Handarbeit vnd kuͤnſtlerey der Weiber/ von Naͤhen/ Sticken/ Stricken/ Wircken/ Seiden/ Perlen/ Goldarbeit vnd dergleichen/ Artes Palladis genennet/ als wenns die Goͤttin Pallas, oder Minerva gemachet hette/ oder jhr zuzuſchreiben weren/ daher Ovidius gar luſtig fabulirer, wie die Arachne, eine Jungfraw aus Lidia/ vnd Pallas die Abgoͤttin/ mit einander in dem Kuͤnſtlichen wircken/ geſtritten/ erzehlet auch jhrer beyder kuͤnſtliche Arbeit/ aber endlich/ wie die Arachne der Palladi nicht habe weichen oder gewonnen geben wollen/ wird die Pallas erzuͤrnet/ vnd verwandelt die Arachne in eine Spinne/ in dem ſie noch jhre Kunſt nicht vnterlaſſen kan/ ſondern alſo Spinnet vnd Wircket/ damit ſie drinnen wohnen moͤge.
Daher wird auch ein gar ſubtiles gewirck/ eine Spinwebe genennet.
Ovidius l. 6. metamorph.
Proverb.
30. Die Spinne Wircket mit jhren Haͤnden.
(Bey den Alten iſt ein jeglicher Mann von Tapferen Thaten/ Hercules, vnd ein jegliches Weib/ von kuͤnſtlicher Arbeit/ Minerva genent worden.)
Commentator Beroſi ex Varrone.
Aber auff Gottes Wort iſt dißfals am meiſten Acht zugeben/ welches die Weibsperſonen/ zum Woll vnd Flachs geſpinſt/ vnd dergleichen anweiſet/ Ja auch die alten Keyſerlichen Rechte legen jhn dergleichen fuͤr:
Da geſagt wird: Fœminæ familiâs, &c. lanam & colum tractent.
Et: quæ mulierum collegiis conveniunt & ſexui ſunt congruentia.
Vnnd Nicoſtratus beym Stobæo ſagt: ea exercitia mulieres decent, quæ in rem ſunt familiæ.
Vnd nach des Phocylidis Vers: Illa domum curans, operasq; videliter urgens.
Vnd Tertullianus ſagt: Ihre Haͤnde ſollen ſeyn/ manus lanis occupatæ:
Das iſt/ ſie ſollen mit Geſpinſt vnd dergleichen vmbgehen.
Daher nennet man nach alter wolbedachter Weiſe/ das Geſchlecht der Maͤnner/ die Schwert/ der Weiber aber/ die Spindel ſeiten.
Proverb.
31.
Novell & digeſt.
Terpappelallee 21ull. lib. de cultu fœm.
Daher wird jener Printz geruͤhme/ daß/ da ſein Gemahlin jhme ins Regiment greiffen wolte/ er ſie ad colum & lanam, das iſt/ zum Rocken vnd Spindel gewieſen/ als welches jhr gebuͤrete vnd beſſer anſtuͤnde.
Da die Roͤmer mit den Sabinern wieder vertragen worden/ wegen des Jungfrawen Raubs/ ward dieſer Punct mit verwilliget/ daß die Roͤmiſche Weiber zu keiner andern Handarbeit ſolten genoͤtiget werden/ denn/ ad lini & lanæ factionem, das iſt/ zum Geſpinſt/ Flachs vnd Woll arbeit.
Die verſtaͤndige Heyden/ haben in jhrer Poeterey durch die allgemeine vnd bekante Weiber Arbeit/ die drey haͤupt Termin des menſchlichen Lebens/ nehmlich/ Anfang/ Mittel/ vnnd Ende/ andeuten wollen.
Denn die drey Parcæ als vermeinte Goͤttin des lebens/ oder der Zeit/ ſeind getichtet vnd Gemahlet worden/ daß eine Spinne/ die ander auffwinde/ vnnd die dritte abreiſſ welches bedeutet/ daß der Menſch ſeine geburts/ lebens gewiſſe Sterbens Zeit habe Welches auch in dem Vers begriffen:
Clotho filum bajulat, Lacheſis net, Atropos occar.
Es melden auch die Roͤmiſche Hiſtorien/ daß bey jhnen die Braͤute einen Rocken vnd Spindelin jhres kuͤnfftigen Ehemanns Wohnung offentlich pflegen zu tragen/ auch die Thuͤren derſelbigen mil Wollen/ Flachs/ vnd dergleichen zu behengen/ zur anzeigung/ daß ſolches jhr fuͤrnembſtes gewerck vnnd Handgeſchaͤfft in der Haußhaltung ſeyn werde.
Vnd Plutarchus bezeiget:
Das man bey Hochzeiten den Namen Thalaßius offt pflegen zu ruffen vnd wiederholen/ dieweil Thalaſſianum, in Griechiſcher Sprache/ ſo viel iſt/ als der Lateiner lanificium, das iſt/ Spinn vnd Webgewerck/ welches auch zu dieſem ende Geſchach/ die Braut jhres kuͤnfftigen Haußgeſchaͤffts da durch zu erinnern.
Plutatch. in Romulo.
Feſtus Plutar.
(Claud.
Coteræus, lib. 1. de jur. milit. zeugt: Gynæceum, (welches heutiges Tages ein Frawenzimmer heiſſet) ſey ein Ort geweſen/ da die Weiber mit Tucharbeit vmbgangen.)
Es ſtehet auch den Weibern wol an/ wann ſie es koͤnnen jhren Maͤnnern/ wie in gewerb vnd Kauffmannſchafft/ alſo auch bißweilen in Handwercken/ die huͤlffliche Hand zu bieten/ vnd mit anzugreiffen/ vnd zur Nahrung zu helffen/ damit ſie nach dem Wort Gottes auch in dieſem Stuͤcke/ des Manns gehuͤlffin ſeyn moͤgen.
Ja auch noch groͤſſern ruhm erlangen ſie/ wen̄ ſie bey jhren gebrechlichen vnd alten Maͤnnern das beſte thun/ wie die H. Schrifft von Hanna/ des eltern Tobiæ Weib ruͤhmet/ wie ſie mit der Hand gearbeitet/ fleiſſig geſponnen/ vnd mit ſolcher darbeit jhren blinden Mann ernehret habe.
Gensſ.
Tob. .
Die Americancr Florida/ verr jhren Feldbaw/ mit huͤlff der Weiber/ Hoffnūg/ es werdeſto beſſer geratē.
Noticia Occident.
5.
Bey etlichē Indiamachen jhnen die Maͤn̄erjre eigene ruͤſtung/ Kleidung/ vnd zeug zu Jagē/ Fiſchē Vogelſchieſſē/ ꝛc. die Weiber treibē den Feldbau/ gehē mit Gewaͤchſen Kreutern/ Fruͤchtē/ wurtzeln vnd dergleichē vmb/ richtē Speis vnd Trāck zu/ machen jhnen jhre eigene Kleidung/ auch ſchlaffgezeug/ Bettgewand/ welches aber bey jhnen nichts anders iſt als netze oder Geſtrick von Garnen/ aus mancherley Zeug Geſtricket/ welche zwiſchen zweene Pfaͤl oder Baͤwme außgeſpannet werden/ auch Matten/ Decken auß bintzen/ Paſt vnd dergleichen/ darauff ſie liegen/ vnd etliche Haußgeſchirr vnd ander Geraͤtlein.
Hiſtor. von Indien.
Americus Veſpuccius meldet/ Er habe in ſolchen retinaculis bombycinis, am ſaͤnffteſten geſchlaffen/ welche die Americaniſche Weiber machen.
Noticia occidontis.
In Braſilia machen etlicher Orten die Weiber ein Getrenck/ welches ſie taͤglich genieſſen/ vnd iſt jhr groͤſte Arbeit/ daſſelbige recht zuzurichten/ vnnd zum gebrauch von newen waͤrmen vnd laͤwlicht zu machen/ vnd den Maͤnnern nach jhren Sinn fuͤrzuſetzen/ damit es jhnen recht annehmlich ſey/ auch den Weibern deſto mehr liebe zubeweiſen/ vnd zuneigung zu jhnen zutragen/ vrſach haben moͤgen.
(vini penuriam liquore hoc attifieiali ſarciunt, quem tepidum hauriunt, præcipuumq́; mulierum officium, quo maritorum amorem demerentur, in tepidatione hujus potus conſiſtit.)
Matth. Quad. Com. Coſmograph.
Bey etlichen Tartern muͤſſen die Weiber alles ſchaffen/ was zur Koſt vnd Kleidung von noͤthen iſt.
Vnſerer Weibsperſonen Fleiß vnd geſchickligkeit/ iſt auch des rechten Lobs vnd Ruhms werth/ wann ſie neben vorſichtiglichen Haußhalten/ auch mit Conſerven, Confecten, Latwergen/ Saͤfften/ diſtilirten Waſſern/ vnnd mancherley eingemachten Dingen/ zur Labung/ Artzney/ ꝛc. dienlichen/ wie auch Marcepan/ Doͤrtlein/ Kroͤpfflein/ vnd dergleichen krafftbißlein/ vmbzugehen/ vnd ſelbige zu bereiten wiſſen:
Seind auchſolche Dinge vmb ein zimliches annehmlicher vnnd lieblicher/ zugenieſſen/ alls wann etliche Ameticaniſche Weiber/ Kreuter/ Fruͤchte vnd dergleichen im Munde kaͤwen/ daſſelbige wieder auß ſpeien/ Waſſer druͤber gieſſen/ verjaͤhren laſſen/ vnd ſolch getraͤnck den jhrigen/ wie auch den Frembden fuͤrſetzen/ ſie damit zuverchren vnnd zu laben/ welches gleichwol bey jhnen fuͤr eine groſſe Ehre gehalten wird.
Indianiſche Hiſtorien.
Sonſten ſeind auch etliche aus den Indianiſchen Weibern vnd Maͤgdlein/ welche von Indianiſchem Obſt/ allerley Confect, Conſerven, vnd dergleichen machen/ vnd feil herumb tragen.
Notitia Occidentis.
Antonius Quevara ſagt:
Wolriechende Salben/ koͤſtliche Waſſer/ vnd dergleichen machen/ ſtehet einer Weibsperſon wol an:
Sol aber darneben vnd fuͤrnemlich/ mehr zum Haußhalten koͤnnen.
Par. 1. der Guͤlden Sendſchr.
Das Niederlaͤndiſche Frawen Volck/ iſt ſo auff Handarbeit abgerichtet/ daß ſie auch niemand anders von geſunden Leuten moͤgen muͤſſig gehen ſehen/ vnnd eine ſonderliche gratiam haben/ Andere etwas zu lehren/ auch wilde vnnd Meer Menſchen/ wie Mayer, vnd andere Hollendiſche Seribenten melden/ daß vmbs Jahr Chriſti 1303.
In Holland/ zu Harlem/ ein Meer Weiblein gefangen worden/ von vngewitter vnd vngeſtimmigkeit des Meers dahin geſchlagen.
Dieſelbe hat eine Matron aus der Stadt zu ſich genommen/ ſie bekleidet/ auch zum Brot/ Milch vnd andern Menſchen ſpeiſen gewehnet/ auch gelehret Spin̄en vnd andere Weiber arbeit thun/ auch ſo weit vnterrichtet/ daß ſie Chriſtum ehrete/ vnnd mit Ceremonien ſolches anzeigete.
Hat viel jahr alſo gelebt/ aber allzeit Stum blieben.
Theatr. Urb.
(Not. Beym Briel in Holland in einem Dorff/ Schwartzwall genant/ da hengt in der Kirchen ein Meer Menſch/ außgeweidet/ Abr. Ortel) Theat. Orb.
Vorwenig jahrē hat mā auch in Engelland/ zu Londē/ in der fuͤrnembſtē Straſſen (Chepſeit genant) ein Mer Weib/ ſo gefangen worden/ ſehen laſſen.
Ja es iſt auch offtmals eines Landes vnd Volcks Art etwas ſonderbarer fuͤr andern/ welches man auch mus paſſiren laſſen/ wann es nur zu verantworten iſt:
Als da an etlichen Orten die Handelſchafft vnd Kauffmansgewerb/ vnd viel ander Virila penſa, den Weibern ſo wol als den Maͤnnern anſiehen/ vnd eine ſonderliche dexteritet vnd angehorne geſchickligkeit darzu haben/ wie der Exempelin den Niederlanden vnd andern Orten viel zu ſehen/ darvon auch die Hiſtorien melden.
Quadus.
Das aber ſchicket ſich nicht/ wie bey denen aus Achaia ein gebrauch war/ das die Weiber vber die Maͤnner herrſchen/ das Haus allein regieren/ geſchaͤffte verrichten/ das Geld vnter Haͤnden haben/ auch wol Hand an den Mann legen duͤrffen/ daher das Sprichwort kommen:
Vita Achaiæ, wider die jenige Maͤnner/ welche ſich von jhren Weibern meiſtern laſſen/ oder Haußpennal ſeyn muͤſſen/ oder/ wie die Lydier vnd Numidier einen gebrauch hatten/ daß das Weib innerhalb/ der Mann auſſer dem Hauſe Herrſchen ſolte.
Martialis: ſcire ſuos fines matrona & fœmina debet Proverb.
Vita Achaiæ. Plutarch.
de Conſolat.
Dionyſ.
Halicarnas.
Anton.
Quev.
Guͤld.
Sendſ.
Stobeus, ſeum. 43.
Es haben auch die Alten mit der Weiberzimlichē Hād arbeit noch weiter geſehen/ das es nemlich jhnen ſelbſt/ ſo wol auch jhren leibes fruͤchten geſund were/ daher hat Lycurgus zu Sparta geordnet/ daß Weibesperſonen/ ſo wol als die Maͤnner der leibs Arbeit obligen ſolten/ damit von jhnen deſto geſunder vnd ſtercker Kinder gezeuget vnd geboren werden moͤchten: (Ex utriſq́; robuſtis, robuſtiorem quoq; ſobolem gigni,)
Wie denn die erfahrung vielfaͤltig außweiſet/ je mehr etliche verzaͤrtelte Weiber jhrer ſchonen/ vnnd gar nichts arbeiten/ je ſchwaͤchere bußwuͤrdigere/ vngeſunder Kinder vnd Leibesfruͤchte ſie tragē vnd haben/ wie hiervon die Artzney vnd Natur erfahrne auch zu zeugen wiſſen.
Es haben vor Zeiten die Roͤmiſche Weiber ein jeling vnd zuvor vnbekantes Handwerck erdacht/ einsmals die Stadt Rom wider der feinde Gewalt zu erhalten/ welches alſo zu gangen.
Als eins mals das Capitolium zu Rom belagert ward/ vnd die Stricke vnd Sennen der Roͤmer verderbt waren vnd abgiengen/ auch keine mehr im vorrath hatten/ jhr geſchoß zu treiben/ wie damal in gebrauch war/ haben jhnen die Weiber außgeholffen/ vnnd alle jhre lange Haar abgeſchnitten/ da denn die Edelen vnd fuͤrnehmſten den anfang gemachet/ vnd andere nachgefolget/ daraus haben ſie bald ander Band vnd Senen geflochten/ damit dann dem Feind ferner widerſtand gethan/ abgetrieben/ vnd der Sieg erlanget worden.
Dahero jhnen zum ehrendanck/ ein ſonderlicher Tempel zu Rom gebawet worden:
Veneris calvæ Templum genandt.
Seind alſo dieſe Roͤmiſche Weiber/ aus tapfferem liſt/ vnnd geſchwindigkeit/ zur Stadt wolfahrt an jhren eignen Haaren Seilerin worden.
Florus.
Vitruvius, Vegetius, Firmiang. Jul. Capitol.
Wie auch neben den Knaben junge Maͤgdlein/ ſonderlich aus armen Volck zur handarbeit zu halten/ iſt droben im 1. vnd 2. cap. mit loͤblichen Exempeln der Niederlaͤnder/ Pariſſer/ Venediger/ Nuͤrnberger/ auch etlicher Heidniſchen leute gewieſen worden/ zu welchem ſich denn auch folgendes ſchicket:
Zu Conſtantinopel in der Tuͤrckey/ werden in einem beſondern Haus etliche hundert junge Maͤgdlein gehalten/ als gefangene/ entfuͤrte/ geraubte/ auch in der Tuͤrckey geborne/ von 8. biß in 20. Jahrn/ dieſe werden durch etliche verſtaͤndige Frawen verſehen/ vnd in aller ley arbeit/ Seiden ſticken/ wircken/ tapetzerey vnnd dergleichen/ mit Nadeln/ vnd viel ander arbeit zu machen/ gelehret vnd vnterrichtet/ werden woͤchentlich beſoldet/ vnd das Jahr vber etlich mal ſauber bekleidet/ ſie kommen auch offtmal an/ werden ſtatlich verheirahtet/ ꝛc.
Andr. Thevet, in deſcript.
Orientis.
Es werden aber in der Tuͤrckey ſolche arme Maͤgdlein darumb deſto ſtrenger zu allerhand arbeit gehalten/ dieweil die Tuͤrckiſchen Weiber ſehr faul vnd nicht arbeitſam ſind/ wie die Hiſtorien/ Reiſebuͤcher/ vnd erfahrung bezeuget.
Das auch etliche Weibesperſonen nicht allein ſehr kuͤnſtlicher Sinnreicher/ ſondern auch andaͤchtiger Invention ſeind/ vnd mit denckwuͤrdigen handkuͤnſten ſolches beweiſen/ deſſen hat man ein herrliches Exempel/ an Savina/ des auch gantz kunſtreichen Erwins von Steinbach/ Baw vnd Werckmeiſters des Straßburgiſchen Muͤnſtergebaͤwdes Tochter/ welche eine groſſe kuͤnſtlerin im Bildhawen geweſen/ vnd an gemeltem Gebaͤwde/ etliche ding gemachet/ ſonderlich diß folgende Emblematiſch Werck/ welches weiblicher andaͤchtiger Invention vnd kuͤnſtlicher haͤnde Werck zu ehren billich zu mercken iſt.
Erſtlich ſtehet gegen derlincken Hand des anſchawers/ ein heroiſch Weibesbild/ auffdem Haupt gekroͤnt/ vnd in der einen Hand einen Kelch mit der Hoſtien/ in der ander/ ein Creutz haltend/ vber welthes Haupt ſtehet:
Aus der Beſchreibung Joh. Schad.
Mit Chriſti Blut vberwind ich dich.
Sihet alſo mit dem Angeſicht gegen einem andern Bild/ gleich eines betruͤbten Weibes/ mit verbimdenen Augen/ in der einen Hand einen zerbrochnen Pfeil/ vnd in der andern die zerbrochene Tafeln Moſis haltend/ vber deſſen Haͤupt ſtehet:
Daſſelbig Blut das blindet mich.
Das erſte bild bedeutet die Predigt des Evangelii/ von gnaͤdiger vergebung der Suͤnden/ ſo durch das Blut Chriſti erworben/ vnd die Gewiſſen troͤſtet/ vnd hertzhafft machet.
Das ander Bild bedeutet die geſetzpredigt/ welche das Gewiſſen aͤngſtigt/ vnd betruͤbet/ vnd ob es gleich ſehr ſcharff ſihet alle Suͤnden/ wird es doch durch Chriſti Blutvergieſſen geblindet/ vnd mus ſein ſcharffes geſicht verlieren/ gegen denen/ die an Chriſti Todt vnd Blutvergieſſen glauben zur ſeligkeit.
Alſo/ das auff eine Zeit eine hohe Fuͤrſtliche perſon/ ſo es nach nothdurfft beſchawet/ darauff geſaget O Welb/ dein Glaube iſt ja auch groß geweſen.
Darbey der Leſer vnd Anſchawer/ auſſer der Kunſt/ zubehertzigen/ was dieſes fuͤr eine treffliche Invention vnd arbeit/ ja ein Bekaͤntnis vnd zeugnis einer frommen rechtglaͤubigen Weibsperſon geweſen/ zumalen zu der Zeit/ da die Evangeliſche Lehr noch allzutieff verdunckelt war.
Vnd bey dieſen Bildern ſtehen nun die zwelff Apoſtel/ als zeugen dieſes Glaubens vnd Bekaͤndtnis/ vnter welchen S. Johannes ein zettel am Arm hangen hat/ darinnen ſtehet mit ertiefften Buchſtaben gehawen:
Gratia divinæ pietatis adeſto Savinæ, De petrâ durâ, per quam ſum facta figura,
Das iſt:
Gotts Gnad woll der zum beyſtand ſeyn.
Die gmacht aus Stein diß Bildnis fein.
Daruͤber auch Æneas Sylvius (welcher hernach Papſt/ vnd Pius 2. genennt worden) als er es geſehen/ ſich verwundert/ vnd ſolches fleiſſig obſerviret, auch vnter ſeine denckwuͤrdige ſachen einverleibt/ als ein ſtuͤck dergleichẽ nicht leichtlich zu finden.
Zu Campen in Gelderland/ wird in einer Kirchen/ da der groſſe hohe Thurm iſt/ nicht ohne groſſe verwunderũg der Zuſe her/ eine kuͤnſtliche ſchoͤn Tafel gezeiget/ welche võ einer beruͤhmbten Jungfrawen/ mit Bildniſſen der Voreltern Conterfeitet iſt: Dergleichen auch eine gar ſchoͤne in der Franziſcaner Kloſter daſelbſten zu ſehen iſt.
Criſpin. de Bas, ein fuͤrtrefflicher kuͤnſtler in Kupfferſtechen/ hat zwo Toͤchter gehabt/ welche auch ſehr kuͤnſtlich in Kupffer haben ſtechen koͤnnen/ wie derſelben ſtuͤck in etlichen kunſtbuͤchern gefunden werden/ deren einer Name Magdalena de Bas.
Zwingerus in Theatro, Lipſius vnd Tiraquellus, gedencken etlicher Weibesperſonen/ welche in der Malerkunſt ſehr excellent geweſen.
Summa/ vnd zum beſchlus dieſes Capitels/ dieſes iſt der Wiibesperſonen herrlichſte vnnd koͤſtlichſte Schmuck/ wann ſie Gottesfuͤrchtig/ Schamhafftig/ vnd doch Holdſelig ſeyn/ Tugendſame feine Haußhaͤlterin geben/ vnd die Haͤnde nicht nur allein mit Gold/ Stein/ Perlen Armbaͤndern vnd dergleichen geſchmeiden/ ſondern vielmehr mit feiner reiner vnd nuͤtzlicher arbeit zieren/ wie eins mals ein fuͤrnehmer Herr ſagte/ da er zu Baſſtano/ in Italien/ derſelbigen Weiber kuͤnſtliches vnd embſiges Seiden ſpinnen ſahe.
Von der Handwercker ſtecken vnd nothleiden/ woher es komme/ vnd weſſen ſie ſich hierinnen erinnern/ verhalten vnd troͤſten ſollen.
GOtt der HErr hatte bey den alten Juͤdiſchen Kirchẽ- Ceremonien verordnet vnd befohlen/ daß man die zu langbrennende Tochten an den Liechten vnnd Lanpen des heiligthumbs/ mit Guͤldenen Liechtſchnaͤupen abputzen/ vnd in ein guͤldenes Becken oder leſehnapff werffen ſolte/ dadurch verbluͤmbter weiſe angedeutet worden/ daß man die ſuͤndliche gebrechen der Staͤnde vnter den Chriſten leuten/ nach beſcheidener/ mitleidender vnd liebreicher weiſe bereden ſolte.
Derowegen kein Stand/ das H. Wort Gottes/ vnd Chriſtlicher lehr wolmeynung verdenckẽ/ ſondern fuͤr gut halten ſollen/ weñ ſie zu jhrem beſten ſolcher geſtalt eriñertwerdẽ.
Weil nun der Handwercker/ als des weitleufftigen ſtandes vnter den Menſchen/ ſtecken/ vnd nothleiden/ ſo wol als ander Staͤnde vnfall vnd widerwertigkeiten/ anderswo nirgend her/ als durch groſſe vnd manchfeltige Suͤnde kommen vnd verurſachet werden/ als ſollen ſie ſolches auß Gottes Wort erkennen/ vnd dißfals zuruͤck dencken lernen.
Deñ wenn man die ſchuld recht erkennet/ wird man ſich in die ſtraffe deſto beſſer vnd gebuͤrlicher zu ſchicken wiſſen.
Gott ſuchet die miſſethat heim an allen ſuͤndigen ſtaͤnden/ vnd pflegt einen jeden anzugreiffen/ wo es jhme wehe thut/ wie denn die H. Schrifft von groſſen Landſtraffen/ das Wort/ wehe/ oder den Fluch/ wie auch plagen/ vnd dergleichen zu brauchen pfleget.
Wie ſonderlich dergleichen gedrewet wird/ im 5. Buch Moſe/ c. 28. vnter welchen auch iſt der Fluch/ das iſt/ hindernuͤs vnd ſtaͤcken aller arbeit der Haͤnde/ an ſtat des Segens der Haͤnde werck/ vnd wie Gott drawet miſſige Zaͤne/ das iſt/ Hungersnoth/ wenn man wenig zu eſſen vnnd beiſſen hat/ alſo drawet er auch mit muͤſſigen/ das iſt/ ſteckenden vnd kum̃erleidendẽ Handwerckẽ/ vñ wie offtmals/ wegen mißwachs oder dergleichen ſchaden/ die aͤcker jaͤmmerlich ſtehen/ vnd die Ackerleute traurig gehen: Alſo ſtehen auch offt (wie etlicher Orten bißhero) die Handwercke jaͤmmerlich/ vnnd die Handwercksleute gehentrawrig/ wegen das jhrer Haͤndewerck nicht moͤgen getrieben vnd gefoͤrdert werden.
Apoc. 8. Deut. 28.
Apoc. 11.
Deut. 28. Amos 4. Hagg.
1. Joel. 1. Habae.
3. Jerem. 14.
Deut. 28.
Etliche wollen zwar das ſtecken vnnd nothleiden der Handwercker/ ſo bißhero fuͤrgangen/ dem Geſtirn vnd Planeten zuſchreiben/ wie denn des bekandten Lichtenbergers Propheceyung an einem Ort/ dahin ſchleuſſet/ das es bey einer Zeit vngelegner Conſtellation den Handwercken werde vbel gehen/ Item: die Handwercker vnnd dergleichen werden verarmen vnd abnemen/ Item: werden ſich viel boͤſe Muͤntzen erzeigen/ vnd groſſe verenderungen darauff folgen/ (obs nicht war worden/ moͤgen ander ſagen.)
Liechtenbergers Prophecey.
Nun iſt zwar der Mais dem Mercurio feind/ nach der Planneten eigenſchaff/ darumb auch die wirckung dergleichen/ das nemlich das Kriegs vnweſen allen Kuͤnſten vnd Handwercken zum hoͤchſten ſchaͤdlich iſt/ Nach dem klag Reimen:
Expace uber- .ſat Ex bello paupertas.
Eſa: 24.
Der Krieg thut die Kauffleute auspluͤndern/ Die Handwercksleute verhindern/ Die Landsverderber außwintern.
Daß dahero ſo viel klagens auffden Gaſſen iſt/ wegen der beſchwerlichẽ hindernis/ da mã fuͤr den eiſſern Muͤcken oder Fliegẽ nichts arbeiten kan/ Ja der Krieg zerſtoͤret alle gute ordnung vnd nothdurfft des lebens/ vnd ſeind ins gemein zu ſolchen laͤufften/ Land vnd Staͤdte/ nur Theatra in felicitatis, wie auch Koͤnig Salomo durch ſeine Bottſchafft an den Koͤnig Hiram zu Tyro klaget/ daß der Krieg boͤſe hindernis bringe/ wenn man ſolche Gaͤſte haben muß/ von welchen der Propheth Ezechiel ſagt:
Sie werden dein Gut rauben/ vnd deinen handel pluͤndern.
Es zeuget auch Bodinus/ da vor jahren die Frantzoſen hefftige langwuͤrige Kriege mit den Engellaͤndern gefuͤhret/ ſeind damals auch die Handwercker alle verderbet worden/ vnd lange Zeit ſtecken blieben.
1. Reg. 5. Ecech: 26.
In Diſcurſu.
Alſo gehets jetzt in vnſerm Teutſchland auch/ nach des Hans Sachſen klagenden Handwercksmann/ vnd wie es zu dergleichen Zeiten mehr gelaut:
Hans Sachs/ im klagenden Handwercksman.
Arbeit war gemacht/ Nicht begehrt/ gantz vnwert/ Vnd muß gleichwol ſeyn genehrt.
Das hat die Hertzen verkehrt/ Auch all das Geld verzehrt/ Vnd mit aͤngſten alles beſchwert.
Die Suͤnde aber vervrſachet den Krieg/ vnd alles vnheil was er mit ſich bringt/ ſo wol bey andern/ als auch den Handwerckern.
Denn man ja nicht laͤugnen kan/ daß in ſolchem weitlaͤufftigen Standt/ ſehr viel wider Gottes vnnd der Obrigkeit Ordnung fuͤrlaͤufft/ als:
Daß man offtermal die Handtierung vnd Handwercke nicht ſchlecht vnnd nothduͤrfftig/ ſondern wolluͤſtig/ hoffertig/ koͤſtbarlich vnd mit vollem auffgehen anfehet/ welches denn keinen beſtand haben kan/ ſondern muß gebuͤſſet werden/ vnnd gehet hierin gleich wie mit einem/ der erſtmal vber Meer fahren will/ koͤmpt er voll auffs Schiff/ ſatt vnd truncken/ muß er bald deſto mehr wieder durch vndewen von ſich geben: Alſo muͤſſen jhrer viel jetzund wieder außwerffen/ was ſie im anfang des haußhaltens zu viel verſchlucket haben.
Item: Wenn man Gottes Segen vnd vberfluß mißbrauchet/ denn wann ſich die Nahrung vnd Handwercke beſſern/ erhebt ſich das Hertz/ wird vbermuͤtig/ das man zuviel auff Kleiderhoffart/ leibeswart/ vnd anders wendet/ vnnd ſich vber vnd wider Standes gebuͤhr herfuͤr thut/ welches auch wieder zur ſchwindſucht (verſchwindung) wird/ Sintemal GOtt drewet den fluch auch vber das vbrige/ wenn mans nicht meſſiglich brauchet.
Anton.
Gutvaræ gleichniſ
Deut. 8.
Deut. 28.
Etliche Reichs Conſtitutiones.
Das H. Wort Gottes/ auch der weltlichen hohẽ Obrigkeit Reichsſatzungen vnnd Policey Ordnungen/ verbieten dem gemeinen Standt/ viel dings anzutragen/ welches doch nicht will gehalten werden.
Mattheſ. in Syrac. Johan.
Rurem: im Schluͤſſel des Reichthumbs
Da doch die Tuͤrcken/ Chineſer vnnd ander/ ſonderlich deren Handwercker/ jhre feine Standes Ordnung/ in kleiden/ zehren/ vnd dergleichen gern vnnd williglich halten.
Gott ſtraffet auch offt die Handwercker/ weil ſie in jhren Jungen vñ Geſellẽ dienſten/ jhren Herren vnd Meiſtern/ vntrewlich/ vnfleiſſig/ vnachtſam dienen/ jhnen viel verſaͤumen/ ſie verhindern/ vnd dergleichen viel vngelegenheit machen/ welches ſie denn auch offt in boͤſen zeiten buͤſſen muͤſſen.
Es muß auch offt auff enie tolle vnd volle Faſinacht/ eine langwirige Faſten vnd darben folgen.
Hanß Sachß. beſchreibung des guten Montages.
Item: Weil man offt vnd gern auff dem Thier reitet/ der gute Montag genandt/ welches Hans Sachs mit ſeiner eigenſchafft alſo beſchreibet:
Daß es habe 6. Fuͤſſe/ das iſt/ es laufft geſchwind/ kompt allzeit in 6. Tagen wieder/ Eber Zaͤn im Maul/ das iſt/ zerbeiſt viel Beutel/ beiſt auch manchen gar aus der Stadt.
Einen groſſen Bauch wie ein ſuͤderig Faß/ weil es mit freſſen vnd ſauffen offt Geld/ Kleider/ Kleinot/ Bettgewand/ haußrath/ werckzeug/ ſampt Hauß vnd Hofe verſchlucket vnd verzehret/ vnd letzlich einen raͤudigen Schwantz/ das iſt/ auff einen guten Montag folgt ein boͤſer Sonnabend vnd Sontag.
Was auch bey den Handwercken/ mit vielfaͤltiger ſuͤndlicher entheiligung des Sabbaths (Welches fuͤr Gott ein groſſer grewel iſt) fuͤrlaͤufft/ iſt auch allzu offenbar/ wird auch billich in predigten zum oͤfftern geſtraffet.
Inſonderheit geſchehen von Ihren vielen groſſe Exces vnd vielfaͤltige Gottloſe vngebuͤhr/ bey Wuͤrffel vnd Kartenſpielen/ alda denn gemeiniglich betrug/ falſchheit/ boͤſe begierde/ Diebſtal/ Zanck/ Hader/ Schlaͤgereyen/ Beſchedigung/ Todtſchlag/ Fluchen/ Gottslaͤſtern/ Schweren/ Vorſchwendung/ anwehrung geſchehen/ da auch mancher in einer Stund ſo viel verſpielet/ daß er etliche tagelang Weib vnd Kind damit ernehrenkoͤnte.
Weil ſich denn bey ſolchem Gottloſen leichtfertigen Spielen/ ſo viel boͤſes Dings zutregt/ als thun die Herrſchafften ſehr loͤblich/ wañ ſie ſolches verbieten/ wie offtmals geſchehen/ auch viel boͤſes alſo verhuͤtet wird.
Vud darumb haben auch die alte Keyſerlichen Rechte ſolch vngebuͤhrliches vnnd ſtreffliches Spielen ernſtlich verboten/ Cum id ſæpè abeat in lacrimas, das iſt/ weil ſo viel trawrige vnnd ſchreckliche Faͤlle ſich daraus verurſachen.
Ja es werden auch gemeine Spieler gemeiniglich verwegne Gottsvergeſſene Leute.
Codic. lib. 3. tit. de aleat &c.
Bodinus ſchreibt/ daß der Roͤmiſche Keyſer Auguſtus/ vnd andere offtmals bey gemeinen Leuten das Spilen verboten/ vnd Antonius Quevara meldet/ daß in gleichem zur Zeit in Spanien/ das Spielen ins gemein verboten worden/ wegen das ſo viel boͤſes daraus ſich zutregt/ wie auch Conrad.
Celtes zeugt/ daß vor Jahren der Stadt Nuͤrnberg Obrigkeit/ das Spielen den Handwerckern daſelbſten verbieten muͤſſen/ auß gleicher vrſachen.
Vnd obgemelter Quevara in einem Diſcurs zeugt an/ wie manch vbel aus ſolchem gemeiner Leute leichtfertigen Spielen komme.
Sonſten verbieten auch etliche Rechte vnd Geſetze/ daß auch fuͤrneme Leute nicht vber einen Guͤlden oder dergleichen verſpielen ſollen.
Welche Geſetze billich noch ſolten in vigore vnd obacht beſtehen/ wie Heresbechius lehret (lib.
de Chriſt.
Reipubl. adminiſtr.) vnd ander Rechtsgelarten ſagen vnverholen/ das dieſe Satzungen (de luſu plebejorum prohibendo) alſo violiret vnd hind an geſetzt werdẽ/ geſchehe peßimo ex. emplo, & quadam turpitudinis infamiâ.
(Andr. Gail JC. in obſervat:)
Par. 1. Guͤlden Sendſchr.
Vid. & Borell.
de Magiſtratu.
Reichs Ordung.
Die Tuͤrcken ſeind deshalben zu loben/ daß ſie vmb kein Geld oder werth ſpielen/ damit ſie nicht druͤber in vnrath kommen.
Weil auch ſolche leichtfertige Spieler mehr zuverſieht auff die Augen der Wuͤrffel (eines todten Beins/) oder der Karten (ein verderbtes Papier) denn auff die Augen oder fuͤrſehung Gottes des HErrn ſetzen/ als ſoll jhnen nicht vnwiſſend ſeyn/ was ſie an einen Wuͤrffel zu ſpeculieren haben/ welches Thomas Garzon erzehlet/ das ein Capitaͤn Firmicus de Heppi vermeinet:
Es habe der Jenige/ welcher den Wuͤrffel erfunden/ ſechs Galgen verdienet/ gleich wie er 6. Augen oder Puncten darauff gemacht:
1. Fuͤr ſich ſelbſten/ 2. fuͤr ſeinen Spielgeſellen/ 3. fuͤr den zuſeher/ 4. fuͤr den/ ſo den Spielplatz helt/ 5. fuͤr den/ ſo das ſpieln gelehrt/ 6. fuͤr die Herrſchafft/ die es nicht alſo bald im Anfang abgeſchafft/ geſtrafft/ vnd verboten.
Dieſer Capitaͤn wuͤrde gewißlich eine truͤſtliche Abſolution verdienet haben bey dem Andaͤchtigen Johann Capiſtrano, welcher auß groſſem eyfer eins mals etliche tauſend bar Wuͤrffel/ ſampt den Bretſpielen verbrennen laſſen.
In piaz. univers. diſc.
125.
Anno Chriſti 1452. zu Nuͤrnberg.
So ſeind auch die ergebene Spieler mehrentheils jhrer eignen Scelen vergeſſen/ vnd gluͤckt wunder ſelten einem ſolchen/ daß er zu ſeiner bekehrung einen ſolchen Spielgeſellen antrifft/ wie der H. Bernhardus, Apt zu Clareval geweſen/ welcher/ als er dermaln zu Roß vber Feld zoge/ begegnete jhme ein gottloſer Spieler/ der ſagte zu jhme: Du Mann Gottes wiltu dein Roß an meine Seele ſetzen/ ſo wollen mir mit einander drumb ſpielen?
Darauff jhme der H. Bernhard antwortete:
Ja/ gar gern/ welcher mehr Augen wirfft der hats gewonnen.
Vnd es geſchahe/ daß der Spieler alsbald im erſten wurff/ auff 3. Wuͤrffeln.
18. Augen warff/ vnd anders nicht meynete/ er hette das Pferd bereit gewonnen.
Aber der H. Bernhard ſagte zu jhm: Wart mein Sohn/ die Wuͤrffel haben noch mehr Augen/ vnd er warff auff 2. Wuͤrffeln/ 12. Augen der dritte wuͤrffel aber zerfiel wunderbarlicher weiſe entzwey/ vnd hielt das eine theil 6. vnd das ander 1. Aug/ Alſo das er in allen/ 19. augen warff/ vnd daher die Seeldes Spielers gewan.
Als der Spieler ſolches ſahe/ begab er ſich alsbald vnter den gehorſam des H. Bcrnhardi, ward ein Moͤnch/ vnd lebete gantz andaͤchtig biß an ſein ende.
Sonſten wird eine ander Hiſtoria erzehlet/ daß der boͤſe Feind/ mit einem ſolchen Gotts vergeßnen Geſellen geſpielet/ jhme auch mit entzwey gefallnem Wuͤrffel obgelegen vnd abgewonnen/ welches aber durch gerechtes ver hengnis Gottes/ dem Spieler vbel gedeyet.
Alleg. Ant. Quevara, par. 1. Guͤlden Sendſchr.
Vnd daß wir wieder zu den Handwercken kommen/ ſo iſts nun kein wunder/ wenn man offtmals/ zu lang vnnd viel/ in ob angeregter vnnd dergleichen vnordnung aus der Kelber weiſe ſinget/ das man hernach den ſchwartzen/ bloſſen/ vorwirrten/ verkehrten ſchlechten thon/ ja die Klagweiſe/ ſchlechte weiſe/ geſtraffte weiſe/ den beſchwerten creutzthon/ vnd dergleichen/ nach dem willen Gottes/ lang genug darauff ſingen muß.
Welches denn aus ſchuͤldigem mitleiden gegen ſie gemeldet wird.
Namen etlicher ſing thoͤne/ der Meiſter geſenge.
D. Luthers Haußpoſt.
Sontag Lætaræ.
Darbey billich ſollen betrachtet werden/ die Wort H. Lutheri.
Wo GOtt ein Jahr mit dieſem oder einem andern Handwerck gluͤck gibt/ das die Wahr wol gilt vnd abgeht/ ſol man ſolchen Segen fleiſſig ſparen/ vnnd nicht dencken/ man wolle darumb deſtomehr anwerden/ vnd auffgehen laſſen/ Nein/ Gottes Segen ſoll allweg in ehren gehabt/ vnd auff eine kuͤnfftige noth geſparet werden/ weil man es aber nicht thut/ ſondern den Segen Gottes ſo ſchendtlich zur Suͤnde mißbrauchet/ mit ſolcher vnart treibet man Gott/ das er an ſich halten/ vnd/ wo ein gutes Jahr geweſen iſt/ zwey oder drey boͤſe Jahr darauff geben muß.
Denn wie kan GOtt ſonſt der ſchaͤndlichen argen Welt/ vnd dem grewlichen mißbrauch/ wehren?
Alſo ſagt auch Anton.
Quevara, das Gluͤck wird offt mißbraucht/ vnd gemeinlich/ wenn das Gluͤck ſpannen lang waͤchſt/ ſo nimbt darbey die thorheit vnd mißbrauch Ellen laug zu/ welches Gott ſtraffen muß.
Derentwegen ſoll man in ſolchen Laͤufften nicht wider die Obern/ viel weniger wider GOtt murren/ ſondern wider die Suͤnde/ denn ſolche murrende werden noch haͤrter geſtraffet:
Aber gedultig vnd willig den verdienten Zorn des HErrn tragen/ iſt heilſam.
Darauff wuͤndſchet man jhnen hertzlich/ das Gott den HErrn ſolches ſo viel nothleidender Handwercker weheklagen jammern/ vnd jhre maͤngel vnd duͤrfftigkeit ſehen wolle.
Auff jhrer ſeiten aber/ vnd bey maͤnniglich/ ſoll Bußfertigkeit vnnd ſeligkeit/ Gebet/ Gedult/ den vorgang haben/ darauf Fleiß/ embſigkeit/ ſparſamkeit/ meſſigkeit/ nachfolgen/ vnnd das vertrawen zu Gott nicht fallen laſſen/ denn ſeine Hand iſt nicht verkuͤrtzet/ daß er nicht helffen koͤnte/ denn die rechte Hand des HErrn kan das beſte Handwerck/ nemlich/ alles gutes ſchaffen/ das boͤſe mildern/ endern/ auff heben.
Vnnd wird man es ſolcher geſtalt erkennen/ vnd aus Jeremia ſagen:
Ach Herr/ vnſere miſſethaten habens ja verdienet/ ꝛc.
So wird der HErr der Barmhertzigkeit/ auch jhr weheklagen erhoͤren/ drein ſehen/ vnd ſich jhrer annehmen/ welches die Gnade Gottes bald jhnen/ vnd allen die ſolches beduͤrffen/ ſchicken vnd verleihen wolle.
Guͤld. Sendſ. par 1.
Thren. 3. 1. Cor. 10. Mich.
7.
Exod. 2. Judic. 2.
Jerem. 148.
Exod. 2.
Das XII. Capitel.
Daß der Handwercker Standt ein ehrlicher nehrſtand ſey/ wie ſelbige ſich darbey Chriſtlich verhalten ſollen/ vnd jhnen in ſolchem Standt wol ſeyn koͤnne/ wo ſie es erkennen.
EIne ſehr feine Rede iſt dieſe; Was GOtt ehret/ ſollen die Menſchen auch ehren/ vnnd fuͤr ehrlich halten.
Nun ehret Gott der HErr die Handwercke auff volgende weiſe:
Als/ Per Verbum, & Exem plum, durch ſein eigen Wort vnd Exempel I. Per Verbum, durchs Wort:
Als an vielen Orten H. Schrifft/ ſonderlich aber in dieſen des 128. Pſalms Worten: Du wirſt dich nehren deiner Haͤnde Arbeit/ Wol dir du haſt es gut.
Vnd iſt diß Wort:
Ein Befeblichs Wort/ da die Arbeit vnd Nahrung durch der Haͤnde werck/ (Handwercke) zu ſuchen geboten vnd befohlen wird.
Geneſ.
3.
Ein Lehr Wort/ Das man mit eignen Haͤnden arbeiten/ vnd etwas gutesſchaffen/ oder durch eignen Schweis/ Muͤhe vnd Arbeit ſich nehren ſol.
Epheſ. 4.
Ein Segenwort: ſintemal es nur vor dem Segen Gottes herkommen mag/ daß einem bey ſeiner Handarbeit wol ſey/ vnd Gedeyen habe.
Proverb. 10.
Ein Troſtwort: daß ein Handwercker/ was er ehrlich treibt/ es dabey gut haben moͤge/ am Gewiſſen/ Nahrung/ Geſundheit vnd andern.
Syrac. 39.
Ja dieſe Wort des Pſalms/ ſeind gleichſam ein wiſchtuch/ den ſawren Naſen ſchweis von harter arbeit/ darmit ab zu wiſchen/ vnd wird recht geſagt:
Diß Wort/ Wol dir/ du haſt es gut/ Das Handwerck hoͤchlich Adeln thut/ In welchem ſelbſten Gott der HErr Das Handwerck hebt zu groſſer Ehr.
Dem Handwerck iſt Gott ſelbſt gewegn/ Verleiht demſelbn ſein Gnad vnd Segn.
Mit Gwiſſn/ Fleis/ Gbet vnd Gottes Wort Geht Gluͤck vnd Segen troͤſtlich fort.
II. Per exemplum, durch eignes Exempel/ der Schoͤpffung vnd Erhaltung:
Dann damit ehret GOtt auch die Handwercke/ daß er Himmel vnd Erden/ Menſchen/ vnd ander/ ſonderlich die Principalgeſchoͤpffe/ ſeiner Hende vnd Finger Wercke nennet/ vnd durch ſeine heilige Diener nennen leſt/ wie aus etlichen Orten H. Schrifft zu ſehen.
Ja Chriſtus der Welt Heyland/ iſt dem Haußſtand nach/ ein τέκτων, das iſt/ Zimmer Handwercker geweſen/ wie denn etliche Autores vermeinen/ er habe nicht allein mit vnnd neben ſeinem Pflege Vater Joſeph das Zimmer Handwerck gearbeitet/ ſondern auch nach deſſen abſterben ſeine gebenedeyete Mutter mit demſelben eine Zeit lang ernehren helffen.
Vnd hat alſo dadurch alle ehrliche Handwercke geſegnet/ geheiliget/ vnnd den Guͤldenen Handwercksboden geſchmuͤcket/ daher ſagt Mattheſius, auß Luthero:
Ein Chriſtlicher Handwercksmann iſt nicht allein in der Zunfft ſeines Handwercks/ ſondern auch zugleich mit in der Bruͤder- vnd Gemeinſchafft des Sohns Gottes/ vnd kan auch in ſeiner Werckſtat Gott dienen/ ꝛc.
Auch der H. Paulus vnd etliche andere Apoſtel/ haben neben ſolchem Ampt oder dienſten/ Handwercke getrieben/ vnd mit Haͤnden gearbeitet/ den Leuten deſto weniger beſchwerlich zu ſeyn/ in der vnterhaltung/ haben auch offt bey Handwercksleuten jhre Herberge gehabt/ ꝛc. Daher man dann wol ſagen mag:
Gott ehret das Handwerck/ auch alle kuͤnſtliohe vnd gemeine Handwercker moͤgen ſich ſelig ſchetzen/ vnd in hertzlicher Aadacht erfrewen/ daß jhrer ins gemein/ auch etlicher inſonderheit/ ſo ehrlich in Gottes Wort gedacht wird/ ſampt vielen jhren zugehoͤrigen Werckzeugen vnnd andern.
Wie ſie aber Chriſtlicher gebuͤhr nach ſich verhalten ſollen/ hoͤren vnnd lernen ſie taͤglich aus den Predigten Goͤttliches Worts/ vnd haben ſich/ ſum̃ariſcher weiſe allhier zu erinnern/ daß ſie in jhrem Beruff/ auch der Liebe gegen GOtt vnd den Nechſten ja eingedenck ſeyn ſollen/ vnnd nach dem Goͤttlichen Befehlch/ die Sechs Tage vber fleiſſig/ trewlich vnd redlich arbeiten/ ſich vnd die jhrigen ehrlich dadurch zu ernehren/ vnd darauff den Siebenden oder Sabbathtag Chriſtlich vnd Gottſelig feyren/ wie jhnen Gott der HErr ſelbſten zum Exempel fuͤrgangen/ alß da er in 6. Tagen/ Himmel/ Erden vnd alles erſchaffen/ vnd darauff den 7. Tag von ſeiner Arbeit vnd Wercken geruhet.
Darumb auch die 6. Tage Wercktage/ vnd der 7. der Sabbath oder Feyertag heiſſen/ mit welchem Sabbaths Gebot/ GOtt der HErr ſelbſten die Werckſtedte der Handwercker auffreumet/ vnnd dieſen Tag vber mit ſeinem Gebot zuſperret.
Ehe ſie auch einigen Werckzeug anruͤhren/ ſollen ſie den Segen Gottes durch fleiſſiges Gebet erſuchen/ vnnd darauff das Handwerck getroſt vnd mit frewden angreiffen.
Im Anfang des 128. Pſalms/ ſtehen bald dieſe zwo ſchoͤne Regeln fuͤr Handwercker vnd jederman:
Gen. 1. 2. Pſal. 8. 19. 119.
Hiob. 10.
Marc. 6. Lutherus/ tom. 5. vviteb. f. 528. Juſtin.
Martyr. in Tryphone. in cap. 39. Syrac.
Actor. 10 18. 1. Cor. 4. 2. Theſ. 3.
Exod. 20.
Geneſ. 1. Exod..
I. GOtt den HErrn fuͤrchten/ Gottsfuͤrchtig ſeyn/ Gottes Wort lieben/ hoͤren vnd deme folgen.
II. Auff des HErrn Wege gehen/ ſeines Beruffs fleiſſig warten/ vnd Gott das Gedeyen befehlen.
In Syrach.
Mattheſius ſagt:
Handwerckslenten kan vnnd ſoll gewißlich Wohl ſeyn/ wann ſie Gottsfuͤrchtig/ Arbeitſam/ Fleiſſig/ Getrew ſeind/ vnd warten jhrer Werckſtadt/ als dann wird jhnen jhre Nahrung gedeyen/ daß ſie auch bißweilen andern zu ehren/ vnd mit ehrlichen guten Freunden/ ohne Schuld/ Borg/ Nachtheil vnnd Verſeumnis jhres Handwercks/ koͤnnen einen ehrlichen froͤlichen Trunck thun/ auch darneben jhre Kinder fein erziehen/ Gott dienẽ/ ſein H. Wort/ Kirchen vnd Schulen/ mit jhrem Naſenſehweis erhalten helffen/ vnd darzu ewig ſelig werden.
Vnd wie Obed Edom geſegnet worden/ da er die Lade des Bunds bey ſich beherbergte/ vnd jhrer huͤtete:
Alſo wird auch Gott der HErr Chriſtliche Handwercker ſegnen/ Leiblich vnnd Geiſtlich/ wann ſie bey jhrer Handwercks Lade ſich erinnern/ auch die H. Lade des Goͤttlichen Zeugnis/ das iſt/ des H. Worts Gottes/ zu lieben/ ehren/ vorwahren/ vnd deren ſich andaͤchtiglich zu gebrauchen.
D. Luther, vber das 5. . Matthæi.
Ein Chriſtlicher Hand. wercksmañ/ ob er ſchon vor der Welt ruſfig iſt/ iſt er doch fuͤr Gott eitel Balſam.
2. Sam. 6.
Wz ſich Hãdwercker bey jhrer Lade zu erinnern.
Joſeph. l. 15. c. 14. der Juͤdiſchen Geſchichten.
Mattheſius, meldet an einem Ort/ auß dem Joſepho, daß/ wie der Koͤnig Herodes eins mals den Tempel zu Jeruſalem habe laſſen verbeſſern/ habe es dieſelbe Zeit am Tage nicht geregnet/ ſondern nur des Nachts geriſelt/ damit ſelbige Arbeit nicht verhindert wuͤrde.
Daraus deutungs weiſe zu lernen/ wann die Handwercker vnnd Jedermañ in ſeinem Beruff fleiſſig am Tempel baweten/ das iſt/ in GOTtes furcht ſich ſelbſten vbeten vnd beſſerten/ nach dem Reich GOTtes trachteten vnnd bußfertig lebeten/ ſo wuͤrde warlich nicht ſo viel Vngluͤck auff die Staͤnde der Menſchen regnen vnd fallen/ als leider die Erfahrung bezeuget/ vnnd bey jetzigen laͤufften fuͤr Augen iſt.
Vnd liegt ſehr viel daran/ das man es recht vnd hertzlich erkonne/ was der Pſalm ſagt:
Wol dir du haſt es gut/ vnnd Syrach:
Daß man ſich des Handwercks troͤſten moͤge/ worvon denn die Trewhertzigen Wort H. Lutheri wol zu mercken/ da er ſagt: vber den 147. Pſalm:
Alle vnd jede leibliche wolthaten Gottes kan man in Summa nennen/ gute Jahr vnd Zeiten/ darinnen Gott Friede vnnd Fruͤchte auff Erden giebt/ daß man ſich nehren kan/ aber es wil ſchwerlich hinan/ das man GOTT vnnd ſeine Gaben erkenne vnd jhm dancke/ vnd mus man vns nicht allein die Wolthat GOTtes erzehlen/ vnd daher nennen/ von welchen wir leben/ (welches vns groſſe Schande iſt) ſondern man muß vns auch den Wolthaͤter nennen/ vnd ſagen:
Lobe doch Jeruſalem/ deinen HERRN vnd GOTT/ vnnd wie viel ſeind wol Menſchen/ die je einmal recht gedacht haben/ daß jhr Schutz vnd Sicherheit eine Gabe GOTtes ſey?
Welcher Handwercksman in der Stadt/ oder Bawer auff dem Dorff/ dencket/ daß GOTtes Gabe ſey/ daß er hinter ſeinem Zaun ſo ſicher ſitzt mit den ſeinigen?
Wenn er alle Stundt muͤſte gewarten daß Diebe vnnd Raͤuber jhme durchs Haus lieffen/ oder gar Haus vnnd Hoff abgebrandt/ vnnd er darzu geſchlagen vnnd geplagt werden muͤſte/ ſo wuͤrde er denn dieſen (147.) Pſalm lernen Singen vnd ſagen:
Ach/ wie Selig ſeind die/ Ach welche eine groſſe Gabe GOTtes iſts/ daß einer ſeinen Biſſen Brot eſſen mag mit Sicherheit vnnd Frieden!
Aber nun ſolcher Schutz vnnd Sicherheit/ mit voller macht da iſt/ achtet ſein niemand/ Ja darfuͤr/ daß wir Gott ſollen dancken/ fahren wir zu/ vnd mißbrauchens alles auffs muthwilligeſt/ verfolgen Gottes Wort/ ſeind der Obrigkeit widerſpenſtig vnd vngehorſam/ betriegen vnd teuſchen vnter einander/ ſetzen auff vnnd machen Thewrung/ Wuchern/ vnd leben/ als weren wir ſelbſt Gott vnd Herren auff Erden/ darumb muß Gott wiederumb die Narren zu weilen mit kolben lauſen/ Krieg/ Diebe/ Raͤuber/ Auffruhr/ Fewer/ Waſſer/ Peſtilentz vnd ander vngluͤck mehr vnter vns ſchicken/ damit er vns lehre verſtehen/ was ſchutz vnd ſicherheit/ vnd wie eine edle Gabe Gottes es ſey/ ſonſt lernen wirs nimmermehr.
Phil. Melan.
Cognata ſunt pericula poliiæ & œconoiæ.
Pſalm 128. Syrach 39.
Tom. 3. vvit. germ. f. 585.
Wie aber nun der Handwercker Standt fuͤr Gott ein Ehrlicher Stand iſt/ alſo iſt er auch fuͤr der Welt/ welches beydes denn keines fernern beweis bedarff/ vnnd bißhero genugſam/ faſt in allen Capiteln erwieſen worden/ vnd bleibet darbey:
Was GOtt ſelbſt vnnd ehrlicher wandel der Menſchen ehret/ das bleibt auch wol geehret.
Vnd hat ſich keiner ſeines ehrlichen Handwercks zu ſchemen/ ſey wer er wolle/ in kuͤnſtlicher oder gemeiner Arbeit/ wie auch ehrliche vernuͤnfftige Handwercksgebraͤuche wol gehalten werden moͤgen/ welche helffen Erbarkeit/ Zucht/ vnnd gute Sitten erhalten/ was aber der Billigkeit/ vernunfft vnd dergleichen zu wider laͤufft/ (wie denn des Dings viel geſchicht/) ſolte billich verbleiben vnd abgeſchaffet werden/ ſonderlich was Vaga & erronea inſtituta, das iſt/ Vnzimliche gewohnheiten vnd gebraͤuche ſeind/ als da man vmb vngebuͤrliches ſchelten/ Viehtoͤdten/ vnd dergleichen/ einander das Handwerck ſperret/ verbietet/ oder etlicher Leute Kinder nicht wil zu handwercken kommen laſſen/ ꝛc. Dergleichen dann auch auff einem Reichs abſchied vnd Ordnung wie billich/ auffgehaben vnd verboten worden/ wie Johan Sibrandus I. C. erinnert/ im Buch:
Jura Publica, &c.
Mattheſ.
A. C. 1584.
Zu Augſpurg.
Ob auch wol die Hãdwercker ins gemein in einem ehrlichẽ Stand ſeyn/ jedoch iſt dabey billich in acht zu haben vnd halten jedes Orts vnnd Stadt gelegenheit/ gebrauch vnnd gewohnheit/ vnd ſolches vmb gemeinen Friedens vnnd Einigkeit willen/ Item/ nach dem ſie etwan vmb ruͤhmlicher Thaten wegen von hoher Obrigkeit vnnd obern Staͤnden privilegiret, Befreyet vnd Begnadet ſeyn/ wie auch droben erinnert worden.
Sollen auff etlicher Orten Haͤuptgewerckẽ jhr ehr vnd vorgang von andern gegoͤnnet werden.
Im anfang des 4. cap.
Weil auch inſonderheit vieler Staͤdte Hiſtorien vnd Chronicken bezeugen/ das etliche Handwercker viel oder alles von alten Freyheit vnnd Gerechtigkeiten vmb erregten Auffrurs/ Meuterey vnd Empoͤrung willen verloren vnnd deren verluſtig worden/ als ſollen ſie ſich mit aller fuͤrſichtigkeit vnd ja wol fuͤr dergleichen huͤten/ vnd des H. Worts Gottes zum foͤrderſten (Syrach. 5. Richte nicht Auffruhr an in der Stadt) denn auch jhrer eignen gethanen pflichten/ eingedenck/ mit ſitſamer gebuͤhr jhres Beruffs vnd Handwercks abwarten.
Als dann koͤnnen ſie ſich jhres Handwercks deſto beſſer vnd hertzenhaffter getroͤſten/ wie Syrach redet/ haben Gott im Himmel/ auch die hohe vnd jhre fuͤrgeſetzte Obrigkeit zum ſchutz/ koͤnnen alſo den Guͤldenen Handwercksboden jhnen ſelbſt zur wolfarth/ vnd andern zu dienſt vnd huͤlff erhalten vnd wahr machen helffen.
Vnd wann ſie alſo jhr Handwercks leben nach Geiſt- vnnd leiblicher gebuͤr fuͤhren/ wird ſie das Wort (wol dir/ du haſt es gut) auch ferner beſeligen/ als:
Syrac. 39.
Mit einem guten Fruͤſtuͤck oder Morgenbrot/ das iſt/ einem ehrlichen behuͤlfflichen Anfang/ durch Goͤttliche huͤlffe/ auch frommer Leute Rath vnd beyſtand/ vnd wird jhnen der Segen Gottes ſelbſt den erſten Handkauff geben.
Mit einer guten mittags Malzeit/ daß iſt/ mit gedeylichem fortgang der Nahrung/ daß das Werck jhrer Haͤnde gefoͤrdert werde
Mit einem guten Veſper Brodvnd Trunck/ das iſt/ einem ehrlichen zehr vnd lab Pfennige/ ſich nach außgeſtandener Arbeit zu erquicken vnd zu ergetzen.
Mit einem guten gewuͤndſchten ſeligen Feyerabend/ von jhrer Arbeit vnd Angeſichts Schwe is/ da werden ſie/ als durch ein Feyerabends Bad/ von aller vnſauberkeit der Arbeit ledig werden/ vnnd Gott der HErr/ wird rein Waſſer vber ſie ſprengen/ das ſie rein werden von aller Vnreinigkeit.
Ezech. 36.
Vnd darauff wird auch erfolgen das letzte/ beſte/ vnd vnauffhoͤrliche/ Wol dir/ du haſt es gut/ nehmlich/ der himliſche ewige Sabbath oder Feyertag/ im ewigen Leben vnd Seligkeit/ daran ſie himliſche Feyerkleider anlegen/ daſelbſten nicht mehr im Schweis jhres Angeſichts jhr Brot muͤheſelig/ ſondern als Selige/ in fuͤlle der himliſchen Frewden/ das Brod im Reich Gottes/ bey dem ewigen Vater der himl.
Herberge/ eſſen werden.
Allda ſie auch nicht mehr den ſchwartzen/ bloſſen/ verwirten/ verkehrten/ ſchlechten/ beſchwerten/ Creutzthon/ klagweiſe/ ſchlechte/ geſtraffte weiſe/ ſondern mit den H. Engeln vnd himliſchen Meiſter Singern/ den langen/ ſuͤſſen Thon/ in der Reiſigen frewdenweiſe/ froͤlichen Morgen vnd Oſterweiſe/ ſchatzthon/ vnd die rechte Engel weiſe/ den himliſchen langen Hofethon/ in der himliſchen Sommerweiſe/ Singen/ da ſie auch die ewige Freyung des himliſchen Engliſchen Meiſtergeſangs erlangen/ vnd zu den heiligen Engeln nieder zu ſitzen geheiſſen werden/ Amen/ Halleluja.
Geneſ.
3. Luc. 14. Namen der Thoͤn vnd Melodeyen etlicher Meiſter Geſaͤnge.
Anhang vnd Beſchlus/ dieſes Guͤldenen Handwercksbodens/ von der loͤblichen Kunſt vnd Schuel/ der Meiſter Geſaͤnge vnd Singer.
DIe Alte Hebreiſche Rabbinen oder Lehrer (wie Buxdorffins in einer Vorrede meldet) haben wol in acht genommen/ kein Buch mit etwas trawriges/ ſondern Troͤſtliches/ zu beſchlieſſen vnnd zu enden.
Weil denn Syrach ſagt/ daß der Geiſtlichen Lieder Tichter/ einen ehrlichen Namen hinter jhnen laſſen/ vnnd aber Chriſtverſtaͤndige Handwercker bißhero dieſen Ruhm/ durch die loͤbliche Kunſt vnd Schul der Meiſter Geſaͤnge/ als eine Troͤſtliche Vbung (welche bald Anfaͤnglich zu jhnen kommen) noch mit erhalten helffen/ als wird auch dieſes dem verſtaͤndigen Leſer nicht zu wider ſeyn/ etwas von dieſer Sing Kunſt zu vernehmen/ zumaln weil der Vrſprung derſelben nicht jedermann bekandt iſt.
Syrach.
44.
Martinus Opitius, als ein gewuͤndſchter Reformator der rechten Teutſchen Poeterey, meldet/ daß ſonderlich Keyſer Carl/ der Groſſe/ die Teutſche poeterey habe herfuͤr geſucht/ welchem etliche Potentaten vnd groſſe Herren/ Prælaten, vnd andere auch gefolget/ deren etliche daſelbſten mit Namen erzehlet werden.
Denn ſolche geruͤhmbte Singkunſt/ auch bey den alten Heidniſchem Teutſchen im gebrauch geweſen/ wie Cornelis Tacitus vnd andere von jhnen melden/ Carmina antiqua unum apud illos Annalium & memoriæ genus, das iſt/ jhre Hiſtorien vnd gedaͤchtnuͤs wuͤrdige dinge/ ſeind bey jhnen in Reimen oder Lieder verfaſſet.
Der Principal Anfaͤnger der Teutſchen Meiſter Singerey vnnd dieſer Kunſt iſt geweſen/ Herr Heinrich ein Thom Herr zu Maintz/ ein Teutſcher Poct, mit dem Zunamen/ Frawen Lob genandt/ dieweil er in allen ſeinen Gedichten/ des weiblichen Geſchlechts vnd Frawensperſonen gantz ehrlich gedacht/ vnd jhre Tugenden hoch geruͤhmet/ vnd herrlich her aus geſtrichen hat.
Er iſt geſtorben Anno Chri. 1317. am S.
Andreæ abend/ daſelbſt zu Maintz/ vnd von den fuͤrnembſten vnd Edeleſten Frawen der Stadt in einer herrlichen proceßion in eine fuͤrnehme Kirchen zu Grab getragen/ von allen Frawen hertzlich betrawret/ vnd ſein Grab mit dem beſten Wein dermaſſen beſprenget vnd begoſſen/ daß die gantze Kirche damit befeuchtet worden.
Die Frawen haben auch alle kurtzweil in der Stadt verboten/ keine Hochzeit halten laſſen/ vnnd ſolcher geſtalt ein gantz halb Jahr vmb jhn getrawret vnnd leid getragen.
Auff deſſen grab ſtehet volgendes Encomion ſexus muliebris, das iſt/ Frawen Lob/ an Statt eines Epitaphii oder Grabſchrifft/ welches er ſelbſten gemachet:
In der Vorrede ſeiner 8. Buͤcher der Teutſchen Poeterey.
Cornelius Tacitus de mor. germ. Eginhard. in vita Caroli M. Jornandes de Gothis.
D. Rivander nder Feſt- Chronica Spangenberg
Wer Gottes Ordnung recht erkent/ Ein Weibesbild er gar nicht ſchendt/ Weil ſie Gott auch erſchaffen hat/ Aus ſeinem allein weiſen Rath.
Neben dieſem Heinrich Frawenlob/ werden fuͤr die Elteſten vnnd Anfaͤnger der Meiſter ſing Kunſt gehalten/ die nachfolgende: Heinrich Frawenlob/ Thumherr zu Maintz/ Bartolme Regenbogen/ Huffſchmidt zu Maintz/ Conrad Marner/ ein Edelmann aus Schwaben/ Heinrich Muͤeling/ ein Doctor von Prag/ Heinrich Effterling/ ein Schuchmacher/ Walter von der Vogelweid/ ein Land Herr/ Item: Bitterolff/ Hopffgart/ Sigler/ alt Sighart/ vnd etliche andere.
Es haben auch die hernachkommende Singmeiſter jhren Fundatoren vnd Stifftern zum ehrengedaͤchtnis/ etliche viel Singthoͤn oder Melodeyen/ nach deroſelben Namen genennet/ wie bey jhren Meiſter geſaͤngen zu ſehen iſt/ als in der Vogelweid/ Regenbogen/ Marner/ Muͤling/ Frawenlob/ Wolffrand/ Bitrolff/ Hopffgart/ ꝛc. Etliche haben derſelben Meiſter anfaͤnger 12. gezehlet/ wie ſie in etlichen Meiſter geſaͤngen benennet/ geruͤhmet vnd beſchrieben werder/ darunter auch etliche Herrn vnd hohes Standes Perſonen/ als:
Ein Graff von Salteneck/ Friederich/ Graff von Sunenburg/ Hertzog Leipold/ Hertzog Otto von Oſterreich/ Herr Walter von der Vogelweid/ Wilhelm von Lorch/ Lieb von Gengen/ Graff Herman von Marburg/ Graff von Veldeneck/ Herr Kuͤniglein von Straßburg/ ꝛc. Seind auch viel Jahr vnd lange Zeit/ allmal zwoͤlff Principaln zu Obermeiſtern der ſing Kunſt gewehlet vnd gehalten worden/ wie aus vielen dieſer ſing Kunſt alten Buͤchern zu erweiſen.
In einem ſehr alten Geſang werden derſelben Achtzig geruͤhmet/ fuͤr außbuͤndige alte Meiſterſinger/ ſelbigen Geſangs Tichter vnd Meiſter iſt geweſen/ Cuntz Nachtigal/ welches beſchlus ſehr andaͤchtig vnd Gottſelig iſt/ wie denn ſchon von den alten Meiſterſingern/ viel vnnd vnterſchiedliche ſehr ſchoͤne Geſaͤnge gemacht worden/ auß den Pſalmen/ Evangeliſten/ auch ſonſten andern Bibliſchen Hiſtorien/ alten vnd newen Teſtaments/ auch auff vnterſchiedliche Feſte vnnd Tage des Jahrs/ dadurch denn auch Gottes Wort/ vnter dem gemeinen Volck je laͤnger je reichlicher gewohnet.
Wider dieſe Kunſt der Meiſterſingerey haben ſich erſtlich etliche Gelarten gelegt/ da hat Keyſer Otto der erſte ſolches auch erfahren/ vnnd lieſſe vier derer Meiſter zu vnnd fuͤr ſich beruffen/ jhr vorhaben zu vornehmen/ vnd weil die Gelarten ſie beſchuldigten/ als weren jhre Geſaͤnge wider die Chriſtliche Religion/ hat er ſie zum Papſt gen Rom geſchicket/ welcher jhme aber nach erkuͤndigung dieſe ſingkunſt gefallen laſſen/ hat ſie mit einer Kronen verehret/ ſelbſten drob gehalten vnd erkennet/ daß durch dieſes Mittel auch das Lob Gottes vermehret wuͤrde.
Coloſ. 3.
Dieſe loͤbliche Meiſterſingkunſt/ hat vor Jahren herrlich gezieret/ Hanß Sachs/ ein Schumacher zu Nuͤrnberg/ vber deſſen fleiſſiges leſen/ ſinnreichs tichten/ vnd nachdencken/ auch wolgereimbte Schrifften vnd Teutſche poeterey ſich zu verwundern/ deß halben er deñ auch bißhero allenthalben ſehr beruͤhmbt geweſen/ er hat etliche vnterſchiedliche Tomos oder Buͤcher gemachet/ vnd in Druck gegeben/ von allerhand ſchoͤnen Gedichten/ vnnd bezeuget ſelbſt/ in ſeiner Vorrede einer/ daß er vber die gedruckte Buͤcher/ noch zween Tomos/ voller Meiſtergeſaͤnge gemacht darin 4270. an der Zahl begriffen ſeind/ welche er nicht drucken laſſen/ ſondern die Singſchule damit zieren vnd erhalten wollen
Hans Sachs/ Teutſcher Poer.
Der loͤblichſte Kaͤyſer/ Maximil. I. wie auch etliche mehr hohes Standes Perſonen/ haben offtermals vber die nachlaͤſſigkeit der alten Tentſchen Gelarten geklagt/ das jhrer ſo wenig ſich auff die Hiſtorien zu beſchreiben begeben/ vnd dargegen die Handwercker geruͤhmet/ daß ſelbige aus lieb zur Hiſtorien/ in jhren Meiſtergeſaͤngeu viel denckwuͤrdiges Dings begriffen/ vnd auff die Nachkommenden gebracht/ vnnd in dieſem Stuͤck den vhralten Teutſchen nachgefolget/ (wie obgemeldt.)
Wie dañ auch dieſer loͤblichſte recht Teutſche Keyſer gleichsfalls ein Buch in Teutſche Reimen ſelbſt verfaſſet vnd beſchrieben/ der Thewerdanck genant.
Vid. Theatr. virt. & Honor. vvillibald.
Birckheimeri.
Keyſer Maximil. I. Buch/ Thewerdanck.
Iſt derwegen Chriſtverſtendigen Handwercksleuten ſehr ruͤhmlich/ wenn ſie neben andern nuͤtzlichen ehrlichen Meiſtergeſengen aus dem rechten Verſtand des H. Goͤttlichen Worts/ auch Geiſtliche Lieder vnnd Geſaͤnge tichten/ vben/ vnd hoͤren laſſen/ wie denn zu Nuͤrnberg/ vnd in etlichen andern Staͤdten/ viel ehrliche Handwercker/ Meiſter vnd Geſellen/ dieſer loͤblichen Singkunſt vnnd Schul/ mit Ruhm zugethan ſeind/ welcher ehrlichen vbung verſtendige Leute billich ſollen wol gewogẽ ſeyn.
Vnd ſcheinet dieſe Singkunſt den Handwerckern gleichſam angeerbet zu ſeyn/ denn vor Alters/ vnd noch in der Heidenſchafft/ iſt die Abgottin Minerva, oder Pallas, aller Handwercker Patronin vnd Zunfftmeiſterin gehalten vnd geehret worden/ vnnd hat mit einem Zunamen geheiſſen Muſica, die Singerin/ oder/ die Singend/ welcher Name jhr daher kommen: Demetrius, ein Kunſtreicher Werckmeiſter/ machte ein Bild dieſer Minervæ, mit ſo Kuͤnſtlicher Arbeit/ daß die Schlangen/ ſo in dem Schild/ am Haͤupt Gorgonis/ vnd hole waren/ gar lieblich erthoͤneten vnnd ſangen/ wann man eine Harffe oder ander dergleichen Seitenſpiel darbey ſchluge/ darumb denn hernach das Bild vnd auch die Abgoͤttin ſelbſt/ die Singerin genennet worden.
Es koͤmpt auch dem Handwerckern/ vber der Arbeit dz Geſang ſo ferne zu gutem/ daß jhnẽ dadurch dz Arbeitẽ vnd Wercken vmb etwas deſto leichter vnd leidlicher gemacht wird/ wie Polyd.
Vergil. ſagt:
In omnibus fermè operibus modulatio aliqua hominum de fatigationem ſemper conſo latur, das iſt/ in allerley leibs arbeit vnd Hand gewercken/ hilfft ein Geſaͤnglein ſo viel darzu/ daß einem das arbeiten nicht allzu ſawer wird; vñ giebt deſſen ein Exempel.
Sic remiges, aurigæ, agricolæ, aratores, etiam jumenta quædam, ſartinaria præſertim, inter laborem viamq; ſibilo reficiuntur, atq; labore quodam modo levantur, das iſt/ Die ruder Knecht auff den Schiffen oder Galleen/ Fuhrleute auff der Straſſen/ Bawers- vnd Ackersleute auff dem Felde/ ja auch die laſitragende Thier/ werden auff dem Wege vnnd ob der Arbeit/ mit Pfeiffen vnd Singen ergetzet vnd erfrewet.
Daher ſagt auch der H. Lehrer Auguſtinus:
Cantica divina cantare etiam manibus laborantes facilè poſſunt, & ipſum laborem, ranquam divino celeumare conſolari, das iſt/ Wer mit Handarbeit vmbgehet/ kan jhm dieſelbe vmb etwas deſto leichter machen/ wenn er liebliche/ ſonderlich Geiſtliche Geſaͤnge/ darzu ſinget.
Polyd. Vergil. lib. 1. c. 14.
de inv. rer.
Auguſtin. lib. de opere Monachor.
2. Chron. 23. Pſalm. 102.
Alſo bey dem Juͤdiſchen Volck/ hat Gott auch vnter den Handwercksleuten geſchickte Singer gehabt/ ſonderlich jhn zu loben/ wie deñ das Volck den HErrn loben ſol. Ja die Koͤnige/ David vñ Salomo/ haben ſelbſt Lieder gemacht/ vnd deren ſehr viel/ wie die H. Schrifft bezeuget/ vnnd Herr Matthe ſius ſchreibet/ in der Vorrede vber die Geſaͤnge Nicolai Hermans/ alſo: Es iſt eine loͤbliche vnd ſehr alte Weiſe/ auch bey den Ertzvaͤtern geweſen/ Geiſtliche Lieder zu machen/ vnd die groſſen Werck vnd Wunderthaten Gottes/ ſo in der Kirchen Gottes geſchehen/ in Vers oder Reimen zu bringen.
Denn was alſo ſeine gewiſſe Zahl oder Reimẽ/ vnd gute derbe vnd buͤndige Wort hat/ iſt beſſer zu behalten/ vnd wird mit groͤſſerm luſt geleſen.
Darumb hat Moſes der eltiſte Poet oder Meiſterſinger/ am roten Meer/ die treffliche Thaten des Sohns Gottes/ in ein herrlich Lied gefaſſet/ vnd am Vfer des Meers/ dem ewigen Erloͤſer zu ehren ſingen laſſen.
Wie hernach alle groſſe Lehrer vnnd Propheten/ vnd ſonderlich der liebliche Tichter vnd Harffeniſt in Iſrael/ David der Koͤnig/ die Wunderthaten vnnd Summarien jhrer lehre auch in Kirchen lieder gefaſſet haben.
Vnd alſo haben hernach die Gottſeligen im newen Teſtament den HErrn JEſum angeſungen/ als Zacharias, Simcon, Maria, vnd andere/ (welches ſie auch von den H. Engeln gelernet:
Luc. 2.) vnd viel groſſe geheimnis in kleine vnd kurtze Geſaͤnglein geſchloſſen/ wie denn mehr dergleichen in Gottes Wort gefunden werden.
1. Reg. 4. 2. Chron. 23. Syrach. 44.
Die Niederlaͤnder/ (Als welche von altershero auff vielerley loͤbliche Inſtituta geneigt) haben auch dergleichen Exercitium/ ſonderlich vnter jhren Handwerckern im gebrauch gehabt/ nemlich je zu Zeiten jhren regierenden Printzẽ zu gefallen vnd Ehren/ oder ſich vnter einander zu vben (auff eine Zeit/ welche ſie den Land jubel nennen) eine ſolche ſing- oder rede Kunſt (bey jhnen die Cameren von der Rhetorick genandt) in proſodia oder poeterey, das iſt/ Reimenweiſe/ vnd in ſelbigen vnterſchiedliche fragen/ oder Raͤtzeln/ fuͤrzubringen/ vnd zu auffloͤſung oder beantwortung derſelbigen/ etliche jhrer benachbarten frcundtlich außzufordern oder zu laden/ darauff die andern mit jhrer Reſolution erſchienen/ vnd die auffgegebene fragen in gleichen Reimen beantwortet.
Vnd welche dann nach des Außſchuſſes judicio vnd erkentnis die beſte vnd richtigſte Antwort gab/ die hatte ein auffgeſetztes Kleinod oder Verehrung zum Preiß zu empfangen.
Als zum Exempel:
Da Anno Chriſti 1539. dem Keyſer Carolo V. in den Niederland gehuldiget ward/ ſanten die Gilden oder Cameren der Rhetoric von Gend in Flandern einen Brieff aus/ an jhre benachbarten Staͤdte darinnen ſie jhnen zu bemelten Exercitio/ dieſe frage fuͤrlegten:
Emanuel von Metern, lib. 1. ſeiner Niderl.
Hiſtor.
Weil Keyſer Carl V. zu Gend in Flandern geboren vor.
Was des ſterbenden Menſchen aller beſter Troſt were?
Welche Frage zu ſolviren mit groſſem Frolocken erſchienen ſind/ bey Zwantzig Cameren oder Geſellſchafften/ von vnterſchiedlichen Orten/ alleſampt mit Chriſtlichen Antwortungen ſtaffiret/ deren jeder jhr Antwort durch ein kuͤnſtlich gedichtes Spiel oͤffentlich auff einem Schawplatz zu verſtehen gabe Da dann die von Antorff den oͤberſten Preiß behielten/ welcher Antwort war:
Das die Aufferſtehung des Fleiſches/ des ſterbenden Menſchen hoͤchſter Troſt were.
Wie ſie den darnebẽ zugleich/ das Leiden/ Todvnd Aufferſtehung Chriſti mit fuͤrbildeten/ als darauff vnſere Aufferſtehung gegruͤndet iſt.
Solcher Spiel/ auch Geſaͤnge/ von wolgemachten Reimen/ ſeind zur ſelben Zeit viel in Druck außgangen/ vnd eine Vrſach geweſen daß viel Leute die Hoffnung jhrer Seligkeit allein in Chriſto/ vnd jhren Troſt in der Aufferſtehung des Fleiſches vnd nicht in andern Dingen geſucht haben.
Alſo haben auch die Kirchen Geſaͤnge ander Orten in bekanter Mutterſprach viel Fruͤchte gaſchaffet.
In der Vorrede anff das Buͤchl. Tob.
Doctor Lutherus ſagt hiervon alſo:
Die Juden haben nicht allein Propheten/ ſondern auch Saͤnger/ Tichter vnd dergleichen gehabt/ die Gottes Wort fleiſſig/ vnd allerley Weiſe getrieben haben.
Vnnd iſt zu vermuthen/ daß ſolcher ſchoͤner Gedicht vñ Spiel (wie auch Geſaͤnge) bey den Juden viel geweſi ſind/ darin ſie ſich auff jhre Feſte vnd Sabbath geuͤbt/ vnd der Jugendt alſo mit Luſt Gottes Wort vnd Werck eingebildet haben/ ſonderlich da ſie in in guten Friede vnd Regiment geſeſſen ſind.
Dergleichen denn auch vnſerm geliebten Vater Land Teutſcher Nation/ die Friede vnnd Segen reiche Gnade Gottes des Himliſchen Vaters/ vmb JEſu CHriſti ſeines lieben Sohns vnſers Heilandes willen/ hinfuͤro auch wiedervmb verleihen wolle.
Chriſtlicher Wundſch fuͤr die Handwercker.
Zum Handwerck/ Gott/ den Segen ſprich/ Daß frewdig werde Maͤnniglich.
Las wieder haben freyen Gang/ Vnd ſie treiben mit Gſang vnd Klang/ Das durch Fleiß vnd Arbeit mit ehrn/ Jeder mit ſeinen ſich moͤg nehrn/ Dem ſey allein Lob/ Preiß/ vnd Ehr/ Das man ſich der Handarbeit nehr.
Derſelb dem
Kauffmanns Handwercks
Vngluͤck wehr/
ENDE.
