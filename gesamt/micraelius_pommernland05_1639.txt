Johannis Micraelij Erſtes Theil Der Letzten Pommerſchen Jahr-Geſchichten/ Vom 1606.
Jahr biß auff die Kaͤyſerliche Einquartierung in Pommern/ Vnd alſo Das Vierdte Buch Vom PommerLande.
Gedruckt zu Alten Stetin / Bey vnd in Vorlegung Georg Rheten/ Anno M. DC. XXXIX.
Dem Hochwolgebornen/ Hoch Edlen Grafen vnd Herren/ Herren Caſparn/ Graffen von Eberſtein/ Herrn zu Newgarten vnd Maſſow/ Meinem gnaͤdigen Herren/ Wie auch Denen Wollwuͤrdigen/ Hoch Edlen/ Geſtrengen vnd Veſten Herren Paul Damizen/ Fuͤrſtl. Biſchoͤfflichen Statthalter des Stifftes Cammin/ vnd Fuͤrſtlichen geheimbten Rhats in Alten Stetin Præſidenten/ auff Strachmin/ Ravenſtein/ Strippow Erbgeſeſſen/ Vnd Herren Philipp Hornen/ Jhrer Koͤnigl. Mayt. zu Schweden wollbeſtalten/ Wie auch Fuͤrſtl. Pommeriſchen hinterlaſſenen geheimbten Rhat/ vnd Wollgaſtiſchen Hoffgerichts Præſidenten/ eines Ehrwuͤrdigen Thumb Capittuls in Cammin Canonico, auff Frawendorff/ Divitz vnd Slatekow Erbgeſeſſen/ Meinen hochgeehrten großgoͤnſtigen Herren vnd maͤchtigen Foͤrderern.
HOchwollgeborner/ Wollwuͤrdige/ Hoch-vñ Woll Edle/ Geſtrenge/ Veſte Herren/ Ob wol es gefaͤhrlich iſt/ dero Zeiten Geſchichte zubeſchreiben/ darin man lebet/ weil leicht die Warheit/ ſo die Hiſtoria vngeſchewet bezeugen mus/ eine Offens erregen kan/ dennoch bin ich vnvermuthlich durch die angeſtellete Beſchreibung des Alten Pommerlandes/ welche ich bey vnſers letzten Hochſeligſten Landes Herrn vnd Vatern Abgang/ aus eingepflantzeter Liebe gegen mein Vaterland/ auff mich genommen/ nach deme ich einmahl die Feder angeſetzet/ ſo weit gekommen/ das ich mich aus dem alten Pommerlande in das Newe habe verleiten laſſen/ vnd eines ſolchen Werckes mich vnterfangen/ dabey ich mich von denen/ ſo der Hiſtorien Natur nicht verſtehen/ allerley vngewogene Vrtheil vnd wiederwertige Judicia zuvermuten habe.
Jch auch ſelbſt/ nach deme ich in den drey erſten Buͤchern dem Alten Pommerlande ſein Recht gethan/ hette ſchon die Feder weggeworffen/ vnd wolte es dabey bewenden laſſen.
Aber weil alſo die letzte Fuͤrſten des Landes weren verbeygegangen/ vnd ein vnvolkommen Werck hette muͤſſen herauß gegeben werden/ als habe ich mich des maͤchtigen patrocinij getroͤſtet/ das bey erzehlung der newlichſten Geſchichte/ ſo im Pommerlande vorgegangen/ von E. Gn.
vnd W. E. E. Geſtr. mir widerfahren kan.
Vnd vmb ſolcher Vrſache willen ſind mit E. Gn.
vnd W. E. E. Geſtr.
Nahmen dieſe meine letzte Buͤcher befeſtiget vnd gezieret/ das jederman/ weſſen zu jhnen ich mich bey allerley vermuth- vnd vnvermuthlichen affterred- vnd Anfeidungen zuverſehen habe/ dabey abnehmen moͤge.
E. Gn.
vnd W. E. E. Geſtr. hoͤren nicht auff fuͤr das auffs euſſerſte in dieſen verderblichen Kriegen ausgemergelte Vaterland/ nebenſt denen andern/ ſo das Ruder des Nothleidenden Schiffleins in dieſen ſchrecklichen vnd uͤberhandnehmenden Sturmwinden halten muͤſſen/ zuſorgen/ vnd ſich nach einem gewuͤndſcheten Hafen/ darin es in Sicherheit ſein koͤnne/ vmbzuſehen.
Jch aber/ der ich etwa der geringeſte im Lande bin/ kan nichtes anders dabey thun/ als nur fuͤr die gemeine Wollfart ſeufftzen vnd beten.
Doch hoͤret auch dabeneben die mir angeborne Liebe gegen mein Vaterland nicht auff/ in vergleichung dieſer vnd der vergangnen Zeiten/ ſo wol den jetzigen erbaͤrmlichen Zuſtand vnſers wollgeplagten vnd ſeines Hauptes beraubten Landes/ als des alten maͤchtigen Pommerſchen Greiffen Anſehen/ Wuͤrde/ Gewalt vnd Thaten mir vnter Augen zuſtellen.
Vnd billig neñe ich jhn den alten maͤchtigen Greiffen.
Denn er hat nur nicht erſtlich fuͤr wenig hundert Jahren bey dem angezuͤndeten Liecht der Chriſtlichen Religion in dieſen domahlig Heidniſchen Landen ſeine ſtarcke Loͤwenklawen vnd ſcharffen Adlers ſchnabel bekommen/ ſondern er iſt ſchon drinnen mechtig vnd thaͤtig geweſen/ da noch die tapffere Suevier/ Gothen/ vnd Vandalier dieſe Jegend beherrſcheten.
Vnd viele derſelben haben vnter dem favor ſeiner Fluͤgel/ vnd Schutz ſeiner Kraͤffte/ ſich auff den Stuel der maͤchtigſten Koͤnige vnd Voͤlcker geſetzet.
Ja auch/ ehe der Gothiſche vnd Vandaliſche Nahme der Griechiſchen vnd Roͤmiſchen Welt bekand ward/ hat man ſchon von den Greiffen in den Nordlaͤndiſchen Hyperboriſchen Laͤndern/ dazu vnſer Pommerland von anfang gerechnet iſt/ zuſagen gewuſt.
Apollini ward ein vierdoppelt Regiment/ der Harffen/ des Geſchoſſes mit Pfeilen/ der Artzeney/ vnd endlich der Weiſſagerkunſt zugeeignet.
Vnd der hochvernuͤnfftige vnd vornembſte Meiſter der Beredſamkeit Cicero bezeuget/ das viere inſonderheit geweſen/ die den Nahmen Apollinis bey den alten gefuͤhret haben/ als der erſte zu Athen von Vulcano gebohren/ den ſie als Cuſtodem Athenarum geehret; Der ander Corybantis Sohn/ in Creta buͤrtig/ mit welchem Jupiter wegen beherrſchung der beſagten Jnſul in einen Streit gerahten iſt; Der dritte in Arcadia buͤrtig/ welchen man/ weil er den Arcadiern jhre Geſetze vorgeſchrieben/ deswegen Nomionem genennet.
Der vierdte vnd zwar der vornembſte war ein Sohn Jovis vnd Latonæ, vnd ein Bruder der Dianæ, vnd von demſelben ſaget man/ das er aus den Hyperboriſchen Laͤndern in die Jnſul Delphos gekommen ſey/ vnd allda dem gantzen Griechenlande zu gute/ das beruͤmbte Oraculum, welches auch die Roͤmer ſehr hoch vnd werth hielten/ vnd mit vielen Kirchengebewden verehreten/ geſtifftet habe.
Dieſen mahleten die Alten mit vier Ohren wegen ſeiner vierfachen Kunſt vnd Geſchickligkeit/ daruͤber jhm/ wie jetzt geſagt/ das Regiment zugeſchrieben ward/ in eines vnbaͤrtigen Juͤnglings geſtalt/ der auff dem Haͤupt einen guͤldenen Dreyfuß/ in der rechten Hand einen Bogen vnd Koͤcher mit Pfeilen/ vnd in der lincken eine Harffen hielte/ vnd auff einem Wagen ſaß/ welcher von Greiffen vnd Loͤwen gezogen ward/ wie Ælianus zeuget.
Dannenher ſagt Claudianus.
At ſi Phœbus adeſt, & frenis Grypha jugalem Riphæo tripodas repetens detorſit ab axe.
Vmb dieſer Vrſach iſt Apollo nicht allein mit dem Zunahmen Phœbus Gripheneus genennet/ ſondern der Kaͤyſer Gallienus hat auch Muͤntze ſchlagen laſſen/ darauff die Greiffvoͤgel gepreget/ vnd mit dieſer Vberſchrifft gezeichnet waren: Apollini Cons: Aug: wie Pier. Val. lib. 23. Hieroglyph. p. 167. gedencket.
Woher hat aber der Apollo die Greiffen vor ſeinen Wagen bekommen?
Die Poeten ſagen: aus den Hyperboriſchen Scythiſchen Laͤndern.
Weswegen denn auch der Apollo ſelbſt iſt Hyperboreus genant worden/ wie aus Æliano lib. 2. c. 26. erſcheinet.
Vnd Abaris Senthæ Sohn/ ein Scytha/ hat dieſes Apollinis, als ſeines Landsmannes/ Hiſtoriam vnd Scythiſche Oracula in Verſchen beſchrieben/ wie Roſinus lib. 2. Antiq. Rom. p. 154. meldet.
Nun iſt vnleugbar/ das vnſer alte Gothiſche vnd Vandaliſche Land/ nebenſt allen Nordlaͤndiſchen Provincien, vnter die Hyperboreos vnd Scythen iſt vorzeiten gerechnet worden/ vnd dz die meiſten vnter den Alten dafuͤr gehalten haben/ das die Greiffen nirgends/ als bey ſolchen Nordlaͤndern/ tanqvam in altero mundo, wie Apulejus ſetzet/ gefunden werden/ wie auch/ das etliche ſolcher Nordlaͤndiſchen Koͤnige in jhren Wapen die Greiffen gefuͤhret/ vnd ſie ſonſt zur Zierde allenthalben mahlen laſſen.
Dannenher ſpricht ſchon Herodotus in Melpomene, das Scyles ein Koͤnig der Nordlaͤndiſchen Scythen in einer Stadt der Boriſtheniter ein herꝛlich Hauß gebawet/ vnd daherumb Greiffen vnd Sphinges/ aus weiſſen Steinen gehawen/ geſetzet habe. Lazius lib. 12. de migr. gent. Hieron. Henninges in Genealog.
Ul. Aldrovandus lib. 10. Ornithol. vnd andere ſagen/ das Antirius, der Herulorum oder der Werlen Koͤnig/ zun Zeiten Alexandri M. einen groſſen hauffen ſeines Volckes aus Aſia in das Balthiſche Meer zu Schiffe gebracht/ vnd das im Vordertheil ſeines Schiffes ein guͤldener Greiff im blawen Felde zum Zeichen zuſehen geweſen. Munſterus lib. 3. Cosm. p. 1124. ſaget noch dazu/ das dieſer Antirius erſtlich beym Außfluß der Oder außgeſetzet habe.
Ob ich aber wol ſelbſt an der Warheit dieſer Relation in etlichen Stuͤcken zweiffele/ ſo iſt doch hierauß abzunehmen/ das die alte Scribenten/ aus welchen beſagte Autores jhre Relation genommen/ gewuſt/ wie die Heruler den Greiffen im Wapen gefuͤhret.
Daß aber die alte Heruler ein theil vnſer Pommeriſchen Gothen vnd Wandalier geweſen/ vnd in den gewaltigen Heereszuͤgen mit fortgegangen ſein/ theils auch ſich in Mechelenburg bey Ruͤgen niedergelaſſen haben/ ſolches habe ich in dem erſten Buche des alten Pom̃erlandes deducieret.
Den Gothen zwar ſchreibet man einen Drachen im Wapen zu.
Vnd der Koͤnig in Dennemarck fuͤhret annoch wegen des Wandaliſchen Koͤnigreichs/ ſo auff dieſſeit des Balthiſchen Meeres in Teutſchland zuſuchen geweſt/ einen fliegenden Drachen im rothen Felde.
Auch die Provintz der Cron Schweden Oeſtenſtong/ ſo man ſonſt ins Oſtgothiſche Land leget/ fuͤhret einen guͤldenen fliegenden Drachen im rothen Felde/ das mit Roſen vnd einem Stern gezieret iſt.
Nichtes deſto weniger war auch der Greiff bey den Gothen gar gemein.
Ja es hat leicht geſchehen koͤnnen/ das der Greiff/ den jhrer viele fuͤhreten/ vnd zwar wenn er/ als vnſer Vſedomiſche/ mit einem gekruͤmmeten Stoerſchwantz gemahlet ward/ fuͤr einen Drachen angeſehen iſt/ inſonderheit bey der vnvollkommenen Kunſt der Mahlerey/ da man offtmaln hat dabey ſchreiben muͤſſen/ was das Mahlwerck ſeyn ſolte.
Alſo hat zu vnſer Zeit Joachimus Balkius in ſeinen Teutſchen Rythmis vom Pommerlande derer von Mildenitz Drachen/ den ſie fuͤhren/ fuͤr einen Greiffen angeſehen/ vnd jhn im oͤffentlichen Drucke dafuͤr außgegeben.
Die Schwediſche vornehme Provintz Sudermannia fuͤhret ja einen ſchwartzen Greiffen im guͤldenen Felde.
So nun aus den Schwediſchen Laͤndern eine Armee in den groſſen Heereszuͤgen in die Roͤmiſche Provincien mit den andern Teutſchen fortgezogen iſt/ wer wil ſagen/ ob es die aus Oſtenſtoͤng mit dem Drachen/ oder die Suͤdermanniſche mit dem Greiffen geweſen ſeyn?
Jmgleichen wo die Wandalier/ wie aus dem Daͤhniſchen Wapen zuſehen/ einen Drachen gefuͤhret/ ſo haben ſie auch einen Greiffen gehabt/ wie aus dem Pommeriſchen vnd Mechelenburgiſchen Greiffen erſcheinet.
Aldrovandus bezeuget aus Leandro, welcher Jtaliam beſchrieben/ das Peruſium die Stadt in Scythiſcher Sprache Griphonia genant ſey/ wegen der Stadt Wapen eines Greiffen/ welches die Scythen/ ſo daſelbſt einmahl angekommen ſeyn/ dahingebracht haben.
Nun wuͤſte ich nicht/ das Scythen jemahln in Jtalien gekommen weren/ wo man nicht auch die Gothen vnd Wandalier vnter die Scythen rechnen wil/ wie ſie auch von den Griechen/ vnd theils Roͤmern/ darunter gerechnet ſein.
Vnd alſo iſt in Jtalien der Greiff durch niemand anders/ als durch die Gothen vnd jhre Landsleute/ bekand geworden.
Daß Bononien vorzeiten von den Gothen eingenommen/ vnd mit jhrem Volcke beſetzet geweſen/ iſt auß den Hiſtorien bekand.
Drumb iſt leicht zu wiſſen/ woher es gekommen/ das gantze Compagnien der Stadt in jhren Kriegen/ ſo ſie wider etliche Auffruͤhrer anno 1272.
vnd wider den Bapſt anno 1376. gefuͤhret/ den Greiffen entweder roth/ oder guͤlden/ oder weiß/ oder ſchwartz im blawen Felde in jhre Fehnlein gemahlet/ vnd ſich Compagnias del Griffon genennet haben/ wie Aldrovandus zeuget.
Denn es ſind etliche reliqviæ Gothorum in ſolcher Stadt uͤbrig geblieben/ welche jhrer Vorfahren Wapen beliebeten.
Alſo darff man auch nicht fragen/ was dz fuͤr Leute geweſen/ die zu Rom viele Seulen vnd Gemaͤlde mit Greiffen gezieret hinterlaſſen haben.
Dann die es gethan/ ſind ſonder allen zweiffel/ vornehme Helden der Voͤlcker geweſen/ derer Wapen in einem Greiffen beſtehet.
Auch die familien in Jtalien/ die einen Greiffen fuͤhren/ als die Piſtorij zu Bononien, Barilli zu Neapolis, Martelli zu Flerentz/ vnd andere/ haben den Greiffen von niemand anders/ als den Gothen/ empfangen/ vnd moͤgen faſt ſicherlich jhre Gebluͤt den alten Gothen zuſchreiben.
Alſo alle die Graͤber/ auff welchen hin vnd her in Jtalien Greiffen gefunden werden/ ſind derer Leute/ die den Greiffen hinein gefuͤhret/ vnd die Kirchen/ an dero Thuͤren vnd Altaren der Greiffvogel in Welſchland gefunden wird/ ſind von den Gothen/ als ſie/ nach vielfeltiger verheerung des Landes/ ſich endlich daſelbſt feſte geſetzet/ entweder auffs newe gebawet/ oder reſtaurieret.
Wobey wol in acht zunehmen/ was offt angezogener Aldrovandus ſaget/ das auff vielen Graͤbern/ vnd an Kirchthuͤren/ der Greiff alſo gemahlet ſey/ das er vnter den Fuͤſſen einen Ochſenkopff habe/ welches auch in der Cæſiorum Wapen zu ſehen ſein ſol/ die einen ſolchen Greiffen fuͤhren/ der den Forderfuß auff einen Ochſenkopff ſetzet.
Man mag ſolches Hieroglyphicè außlegen/ wie man wil/ ſo iſt doch die Vrſache nirgends beſſer auß abzunehmen/ als auß der Hiſtorien.
Die Pommeriſche Gothen oder Wandalier haben einen Greiffen gefuͤhret/ wie vnleugbar.
Jn Cimbrorum vexillis, ſagt Plutarchus in Mario, iſt ein Ochſe gemahlet geweſen.
Vnd die Mechelenbuͤrger/ der Pommern naͤhiſte Nachbawren/ fuͤhren noch einen Ochſenkopff/ vnd weil ſie mit den Holſteiniſchen Cimbris gegen Weſten graͤntzen/ koͤnnen ſie von denſelben den Ochſenkopff/ eben wie von den Pommeriſchen Herulis oder Werlen den Wandaliſchen Greiff/ bekommen haben.
So offt nun zu Rom auff einem Grabe ein Greiff mit einem Ochſenkopff gemahlet oder gegraben iſt/ was bedeutet es anders/ als das daſelbſt ein ſolcher Fuͤrſt oder Held begraben ſey/ der vom Pomriſchen vnd Mechelenbuͤrgiſchen gebluͤte entſproſſen geweſen?
Ornant/ ſagt Aldrovandus, Griphes ſacellum Bononienſe juxta Aſellorum turrim, in cujus angulis nunc Leones, nunc Griphes ſpectantur.
Der Loͤwe ward von den Rugianern/ der Greiff von den Pommern gefuͤhret:
Beyde zogen ſort: beyde kamen in Jtalien: vnter beiden war ein ſteifer feſter Band/ biß ſie ſich endlich drauſſen zwiſteten/ vnd verzehreten.
So haben ſie auch vielleicht dieſes Sacellum zuſamen gebawet/ vnd mit jhren Wapen gezieret.
Zun zeiten Kaͤyſers Juſtiniani iſt vnter den Gothiſchen Fuͤrſten beruͤmbt geweſen Grippa, welcher Mundum, den Keyſerlichen Kriegs Obriſten/ mit ſeinem Sohne Mauritio erleget/ vnd das Koͤnigreich Dalmatiam eingenom̃en hat/ wie beim Procopio lib. 1. de bell.
Gothor, vnd beym Leonh. Aretio lib. 1. de bello Italico adverſus Gothos zuleſen.
Dieſer Grippa wird zweiffels ohn nicht ohne Vrſach vom Grype (deñ alſo ſprechen die Gothiſche Pom̃ern den Nahmen des Greiffen auß) genennet ſeyn/ vnd mag wol von vnſeren loͤblichen Landsfuͤrſten Vorfahren einer geweſen ſein.
Aber nunmehr iſt der Stamm mit den Wuͤrtzeln dahin/ vnd wie kein ding vnter der Sonnen immerdar bleibet/ alſo hat auch vnſer alte Greiff/ nach deme er in der Welt lange herumb/ bald wie ein Adler vnd ein Koͤnig der Voͤgel geflogen/ bald wie ein Loͤw vnd ein Koͤnig der Thiere gelauffen/ vnd ſo wol ſeine Geſchwindigkeit/ als Staͤrcke/ jederman bekand gemachet/ endlich ſich in ſeinem alten Pommerſchen Vaterlande niedergeſetzet/ daſelbſt gleichſam ſieben Greiffneſter in den ſieben Provincien/ mit ſieben Greiffen gewapnet/ gemachet/ vnd iſt endlich mit vnſerem Hochſeligſten Herren Bogislao XIV. ſchwach vnd matt abgegangen.
Weil aber denneſtnoch ſo viele Provincien vnd Staͤdte/ auch vnterſchiedliche Geſchlechter bey vns/ entweder den Nahmen/ oder das Wapen/ oder auch wol beides von den Greiffen fuͤhren/ alſo/ das man auch wol billig das Pommerland moͤchte das rechte Greiffenland nennen/ als wolle die Guͤtigkeit Gottes bey denen erſetzen/ was am Haͤupte abgegangen iſt.
Jch habe dem abgeſtandenen Fuͤrſtlichen Greiffen vnterdes ſeine letzte Ehre/ mit dieſer Pommerſchen Hiſtoria/ nach dem vermoͤgen/ ſo mir Gott in gnaden ertheilet/ thun/ vnd nach dem ich biß auff die Zeit gekommen/ da in dieſem lauffenden Seculo gleichſam ein new Pommerland entſtanden/ eine Hiſtoriſche Relation mehr entwerffen/ als ausfuͤhren wollen/ nicht zweiffelende/ es werden gute Pommerſche Hertzen nicht allein dieſes jhres Vaterlandes Beſchreibung mit Guthwilligkeit anſehen/ ſondern auch zu einer folgenden außfuͤhrlichen Pommerſchen Hiſtoria ins kuͤnfftige mehr anlaß geben/ damit dennoch vnſere Nachkommen/ ſo noch etliche/ nach dieſer allgemeinen Angſt Teutſcher Nation, ſein werden/ ſehen/ aus welchem Felſen ſie gehawen ſeyn.
Vnterdeß wolen E. Gn.
vnd W. E. Geſtr. dieſes Theil der Pommerſchen Geſchichten/ welches nach Beſchlieſſung des alten Pommerlandes/ das erſte iſt/ mit der Gnade vnd affection auff vnd annehmen/ mit welcher ſie zu jederzeit ſich gegen mir heraußgelaſſen/ vnd wie ich mich erbiete/ mit allen Kraͤfften jhnen dienſtfertig vnd auffwertig zu ſeyn/ vnd nochweiter nach vnſers Vaterlandes Ornamentis zu ſuchen/ alſo wollen ſie auch niemahln auffhoͤren/ die Stralen jhrer beharꝛlichen Gnade vnd Guthaͤtigkeit auff jhren Clienem zuwerffen.
Gott aber/ der lebendige Brunnquell alles Segens/ wolle mit ſeinem Vaͤterlichen Schutz ſtets uͤber E. Gn.
vnd W. E. Geſtr. halten/ vnd ſeine Gnade ſo wolbey jhnen/ als allen andern groß machen/ die nicht auffhoͤren nebenſt jhnen fuͤr den Riß zu treten/ vnd zur Heilung des Schadens Joſephs nuͤtzliche vnd dienliche Mitte zuergreiffen.
E. Gn.
vnd W. E. Geſtr.
Vnterdienſtlicher Johannes Micrælins.
Johannis Micrælij Vierdtes Buch Der Pommerſchen Jahr Geſchichten/ Vom mdcvj. Jahr/ biß auff die Kaͤyſerliche Einquartierung in Pommern.
WEil nunmehr ein newes Pommerland ſich vnter den fuͤnff Gebruͤdern/ vnd Hertzog Philipp Julio/ vnd alſo vnter ſechs jungen Herꝛen auffthut/ ſo koͤnte Jch dieſe Fackel hinfort einen andern/ der mehr von des Landes Haͤndeln wiſſenſchafft hat/ als etwa Jch/ tragen/ vnd die weitere Beſchreibung vnſers Vaterlandes auff ſich nehmen laſſen/ vnd das deſto mehr/ weil derſelbe/ ſo das newe Pommerland zu beſchreiben ſich vnterfangen moͤchte/ faſt nichts anders/ als wie der Vhralte loͤbliche Heldenſtamm der Pommeriſchen Fuͤrſten/ in ſo vielen jungen Zweigen vnd Sproͤßlein/ in kurtzer zeit gar verdorret/ aller Segen gleichſam aus dem Lande gewichen/ vnd dakegen Thuͤr vnd Thor allenthalben allerley Vngluͤcke auffgethan ſey/ wurde zuerzehlen/ vnd jmmerdar eine trawrige Feder zufuͤhren haben: Dennoch das derſelbe/ der gerne wiſſen wolte/ wie dann endlich dieſer in ſeinen jungen vj.
Eſten ſo wol gefaſſeter Fuͤrſtenbawm der Pommern ſo jaͤmmerlich verdorret ſey/ vnd was denckwuͤrdiges in dieſen letzten Jahren ſich zugetragen habe/ einen kurtzen Vnterricht haben moͤge/ ſo wil ich auch noch/ nach beſchreibung des alten Pommerlandes/ ein wenig von den Zeiten herſetzen/ an die ſich etwa vnſer angedencken/ biß auff den trawrigen Todtesfall vnſers letzten hochſeligſten Herꝛen/ Herꝛen Bogislai XIV. erſtrecket.
Annus 1606. 1. Nach Bogislai Todte koͤmpt dz Regiment in Stetiniſcher Regierung auff Philippum II. vnd eine Bruͤderliche Vereinigung wird getroffen.
Als der Loͤbliche Fuͤrſt Hertzog Bugißlaus der XIII. im Jahr mdcvj. den vij.
Martij durch einen ſanfften Todt aus dieſer fiuͤchtigen Welt abgefordert/ vnd den jx. Aprilis von vieren Soͤhnen/ in beyſeyn Hertzogk Philippi Julij von Wolgaſt/ vnd zweyer Hertzogen von Holſtein/ Adolffs vnd Friederichs/ wie auch xj. Fuͤrſtlichen Frawen vnd Fraͤwlein/ vnd etlicher Chur- vnd Fuͤrſten Bottſchafften vnd der verſambleten Ritter- vnd eingeladener Buͤrgerſchafft herꝛlich ins Fuͤrſtliche Begraͤbnuß in der Schloßkirchen zu St. Otten zu Stetin beygeſetzet war/ kam darauff alsfort nach drey Wochen ſein fuͤnffter/ ſonſten nach der Geburth ſein dritter Sohn/ Bogißlaus XIV. vnſer newlich verſtorbener letzter Landesvater/ von ſeiner zwey-jaͤhrigen Peregrination gluͤcklich anheimb/ vnd es ward alsfort nach verfertigetem Jnventario die Fuͤrſtliche Verlaſſenſchafft derer ſtuͤcke/ die nicht eigenthuͤmblich zur Regierung gehoͤren/ vor die hand genommen.
Drauff ward mit der Fuͤrſtlichen Witben/ der geſambten Herꝛen Bruͤder Stieff-Fraw-Mutter/ wegen des Leibgedinges/ handlung gepflogen/ vnd ob Sie wol vmb das Ampt Sazigk fleiſſig anhielt/ inſonder heit weil Jhr hochſeligſter Herꝛ ſelbſt verordnung darauff gemacht hette/ ſo iſt dennoch ſolche Verordnung/ als eine vnvollenzogene Handelung/ nicht in acht genommen/ wie fleiſſig auch Hertzog Johan von Holſtein darumb durch ſeine Legaten anhielt/ vnd die Fuͤrſtliche Witbe hat mit dem Ampt Newen Stetin zufrieden ſeyn muͤſſen.
Ferners weil nach gehaltenem Rhat/ auß erheblichen Vrſachen/ alsfort kein beſtendiger Erblicher Vertragk zwiſchen den fuͤnff Herꝛen Bruͤdern geſchloſſen werden koͤnte/ als haben ſie ſich eines Jnterims auff acht Jahr lang vereiniget/ alſo vnd der geſtalt/ das weil die Regierung/ vermoͤge der alten Fuͤrſtlichen Erbeinigung/ nicht weiter zertheilet werden koͤnte/ dieſelbe Hertzogk Philipſen/ als dem Eltiſten/ verbliebe/ die andere Herꝛn Bruͤder da kegen die Empter Ruͤgenwalde vnd Buͤtow zu jhrer Abfindung annahmen/ vnd zwar alſo/ das Hertzogk Franciſco/ der wegen des Stifftes/ ſo Jhme durch eine Wahl zugekommen war/ ſich der anforderung an den Vaͤterlichen Fuͤrſtenthumben/ Landen/ vnd Leuten nicht begeben wolte/ neben dem Stift/ das Hauß/ Ampt vnd Stadt Buͤtow; Hertzogk Bugißlaffen aber/ vnd Hertzogk Georgen/ das Hauß/ Ampt vnd Stadt Ruͤgenwalde eingereumet wurden.
Damit auch Hertzogk Vlrich/ als der Juͤngſte/ ſeinen Stand fuͤhren koͤnte/ als hat ein jeder von den Herꝛen Bruͤdern ſo viele herſchieſſen muͤſſen/ das Er Jaͤhrlich fuͤnff tauſent Guͤlden einzuheben hette/ vnd noch daruͤber zu ſeiner bevorſtehenden Reyſe/ mit einer anſehenlichen Summa verehret worden.
Hiebey iſt auch abgeredet vnd geſchloſſen/ das ſo Hertzogk Philip oder Hertzog Frantz ohne Maͤnnliche Leibes Lehens Erben abgienge/ alßdañ Hertzog Vlrich das Ampt Buͤtow bekommen/ vnd die geld- Penſion gaͤntzlich fallen; So aber Hertzog Bogißlaff/ oder Hertzogk Georg ohne Leibes lehens Erben verſtuͤrbe/ Hertzogk Vlrich in Jhre erledigte Stelle treten/ vnd die Penſion abgehen; Wenn aber Hertzogk Vlrich ohne Erben verfiele/ die Penſion gantz auffhoͤren ſolte.
Weiters iſt geſchloſſen/ das die abgetheilete Fuͤrſten uͤber die in den Emptern geſeſſene vom Adel vnd andere Vnterthanen die Landesfuͤrſtliche Obrigkeit/ Gebott vnd Verbott/ auch die Folge in Ehren vnd Nothfaͤllen behalten/ vnd druͤber die Huldigung einnehmen: die gerichtliche Jurisdiction aber des Regierenden Fuͤrſten uͤber ſolche Empter nicht ſchwaͤchen/ fondern/ was an das Furſtliche Stetiniſche Hoffgerichte/ vñ Conſiſtorium gehoͤrete/ dahin verweiſen/ vnd alſo dz Corpus der Regierung vnzertreñet laſſen ſollen.
Nach dieſer getroffenen Bruͤderlichen vereinigung/ ließ Hertzogk Philippus einen guͤldenen Gedaͤchtnuß Pfennig/ darauff Er die groſſe Nutzbarkeit bruͤderlicher Einigkeit/ mit zwo ineinander geſchloſſenen/ vnd ein Hertz haltenden Haͤnden vorbildete/ vnd damit er ſeine Bruͤder vnd andere/ die dabey jhre Muͤhewaltung gehabt/ verehrete/ gieſſen vnd verfertigen/ vnd nam ſich hinfort des Regiments treweyfferig an/ vnd trugk/ laut ſeines Symboli/ alle das ſeinige Chriſto vnd dem gemeinen Beſten gaͤntzlich auff.
Die andern vier F. Bruͤder begleiteten erſtlich jhre Fraw Schweſter Claram/ die Mechlenburgiſche Witbe/ biß in Mechlenburg/ beſuchten alſo in ſonderer Lieb zugleich jhres Herꝛen Vatern Fraw Schweſter/ Hertzog Vlrichs Witbe/ vnd begaben ſich darauff ein jeder an ſeinen gebuͤhrenden Ort.
Hertzog Vlrich aber verblieb zu Stetin bey ſeinem Herꝛn Bruder Hertzogk Philippo biß auff das folgende Jahr in freundlicher Geſellſchafft Auguſti/ des Hertzogen zu Braunſchweig vnd Luͤneburg/ der ſich auch zu der Zeit zu Stetin befand.
2. Hertzogk Frantz Biſchoff zu Cammin bringt die Greutzjrrungen mit dem Koͤniglichen Polniſchen Ampt Mirchow zu recht.
Weil aber Hertzog Frantz vermerckete/ das wegen des Amptes Buͤtow/ welches er auff vorhergehende Huldigung einnahm/ mit dem Koͤniglichen Polniſchen Ampt Mirchow gantz ſchaͤdliche Grentzjrꝛungen verhanden weren/ welche auch zuweilen groſſe Beſchwerligkeiten abgegeben hatten/ ließ er ſelbige durch guͤthliche Tractaten zum Friedenſtande befoͤrdern/ vnd der geſtalt ſchlichten/ das des Orts geſeſſene Vnterthanen ſich dabey ſicher vnd wol befunden.
Vnter deſſen ließ ſich Hertzog Philip Julius zu Wolgaſt die Regierung auch ſehr angelegen ſein/ vnd wie er das vorige Jahr an alle Staͤnde hette Außſchreiben abgehen laſſen/ das ein jeglicher ſeine Beſchwerungen einſchicken ſolte/ mit dem erbieten/ denſelben nach gleich vnd Recht abzuhelffen/ darauff auch viele Handlungen erfolget/ vnd zu erwuͤnſcheter Endſchafft gerichtet ſein; Alſo verſchreib er diß Jahr kegen Wolgaſt ſeinen erſten Landtagk/ vnd brachte darauff viele wichtige Sachen auff einen guten Stand: Erklaͤrete ſich bey der vngeaͤnderten Augſpurgiſchen Confeſſion zu verbleiben/ im Juſtitzwerck die Hoff gerichtes Ordnung zu behalten/ Neutral in benachbarten Kriegen zu ſein/ vnd in gutem vertrawen mit den Vnterthanen zu verharren: Ordnete auch dabeneben/ wie es mit der Folge/ vnd auffwartung der von Adel/ Außſteurung der Adelichen Witben vnd Jungfrawen/ Lehen-Schuld-Appellation- vnd Contribution Sachen ſolte gehalten werden.
Erwehlete auch etliche Land Raͤthe/ dieſelbe in fuͤrfallenden wichtigen Sachen nebenſt den Hoff Raͤthen zu Rath zu ziehen/ als Ertman Herꝛen zu Putbuß/ vnd Compter zu Wildenbruche; Albrecht Wakenizen Prælaten vnd Hauptman auff Grimmen vnd Tribbeſees; Vlrich von Schwerin den Eltern; Hans von Eickſteten Hauptman zur Jaſenitz vnnd Roten Clempenaw; Bernd Buggenhagen des Fuͤrſtenthumbs Barth Marſchallen; Baltzer von Jaßmund/ Landvoigt auff Ruͤgen; Churt Bonowen; Chriſtoff Owſtyn; Henning von d’ Oſten/ Hauptman auff Lindenburg vnd Verchen; Chriſtoff Trampen den Alten; Daniel Beeren; Heinrich von Rammin; Goͤttike von der Oſten; Achats Moͤrdern; Chriſtoff Lindſteten vnd Ernſt Ludewig Moltzan.
Weiter ſetzte Er/ wie ers in Jagt- vnd Holtz Jrꝛungen/ vnd in andern Sachen/ den Landkaſten/ das Muͤntzweſen/ Korn Kauff vnd ſonſten betreffende/ wolte gehalten haben/ vnd erlangete daruͤber von der Landſchafft/ das ſie jhme zur erleichterung der gemacheten Cammerſchuͤlde/ mit etlichen Extraordinarſtewren/ beyſprungen/ vnd jhme damit zu huͤlffe kamen.
3. Hertzog Philip Julius helt einen Landtagk/ vnd bringet viel wichtige Dinge zu einem guten Stande.
4. Fraͤwlein Hedwig Maria/ eine veriobte Braut ſtirbt.
Bey noch werendem Landtage iſt Fraͤwlein Hedewig Maria/ ſeine Schweſter/ welche Johan Adeloffen von Holſtein ehelich verlobet war/ zu Loytz bey der Mutter/ dahin ſie ſchwach von der Stetiniſchen Leichbeſtetigung gefuͤhret war/ den xvj.
Aprilis Todtes verfahren/ vnd den x. Tagk hernach zu Wolgaſt ins Fuͤrſtliche Begraͤbnuß mit gebuͤhrenden Ceremonien beygeſetzet worden.
5. H. Philip Julius wird zu einem Nach- vnd Zugeordneten des Oberſaͤchſiſchen Craͤyſes beſtellet/ vnd bringet mit ſeinem Vettern das Privilegium de non appellando auff 500. goldguͤlden.
Eben vmb ſolche Zeit iſt wolgemeltem Hertzog Philipp Julio auff dem zu Franckfurt gehaltenen Craͤyß vnd Probation Tage/ von den Loͤblichen Staͤnden des Oberſaͤchſiſchen Craͤyſes/ das Ampt eines Nach- vnd zugeordenten anffgetragen worden/ inmaſſen auch er ſolches guthwillig angenommen/ vnd folgends Jahres durch die Raͤthe vnd Abgeſandten die gewoͤhnliche Geluͤbde vnd Pflicht wegen ſolches Ampts abſtaten laſſen.
Zuvor hette Er auch nebenſt Hertzogk Bogißlaff ſeinem Vetter bey Kaͤyſer Rudolpho erhalten/ daß das Privilegium/ ſo vom Kaͤyſer Carl weyland im Jahr mdxliv. durch Hertzogk Barnimb den Eltern erhalten war/ darin verboten iſt/ in denen Sachen/ ſo nicht vber ccc.
Goldguͤlden werth antreffen/ von den Fuͤrſtlichen Hoffgerichten an das Kaͤyſerliche Cammergerichte zn appelliren/ auff d. Goldgulden außgedehnet ward/ damit die muthwillige Appellationen/ ſo bißdahero eingeriſſen/ deſto mehr abgeſchnitten/ die Gerechtigkeit befoͤrdert/ vnd die Vnterthanen von vnnoͤtigem gefaͤhrlichen vmbtreiben vnd vntraͤglichen Vnkoſten abgehalten werden.
6. Zu Greiffswald iſt Jrrung zwi-
Zu Greiffswalde war vmb dieſe Zeit eine nicht geringe Jrꝛung zwiſchen dem Rath/ vnd den Compagney-verwanten/ vnd es waren druͤber zweene Burgermeiſter entſetzet.
Das nun dieſe wiederumb an jhre Stelle moͤchten geſetzet werden/ hetten ſich die ſaͤmptliche Hanſeeſtaͤdte ſchon vor dieſem bemuͤhet/ vnd deßwegen Hamburg vnd Roſtock zu Commiſſarien verordnet.
Biß dito aber war noch nichts von ſolchem Wercke außgerichtet worden.
Vnterdeß ward zuͤ Luͤbeck von beſagten Staͤdten/ auff einem Hanſeetage/ ſo wol von einer newen Confæderations Notul/ als wegen des Braunſchweigiſchen Kriegs weſens/ der hohen impoſten in Hiſpanien/ da xxx. pro Cento gefordert wuͤrden/ vnd anderen Sachen/ dabey vnter andern auch vnſere Pommeriſche Hanſeeſtaͤdte/ Stralſund/ Stetin/ Greyffswald/ Colberg/ Stargard/ Stolpa/ Ancklam/ Demmin vnd Golnow intereſſiret waren/ gehandelt.
ſchen dem Rath vnd den Compagney verwanten/ vnd die Hanſeeſtaͤdte halten einen Convent.
Zu Stetin hat ein Erbar Rhat die Wettegerichts Ordnung revidirt/ vnd zu abheiffung der einreiſſenden maͤngel/ den Articul/ das Gaſt mit Gaſt auſſer Jahrmarckten nicht handeln ſol/ in etlichen puncten erklaͤret/ vnd den Factoren gewiſſe maſſe vorgeſchrieben/ vnd geordnet/ wie ſie nicht anders als jhre Tonnenwahren bey halben Laſten/ Gewuͤrtz bey halben vnd gantzen Steinen/ Engliſch Tuch vnd Leinwand bey halben vnd gantzen Stuͤcken/ Reiniſch Wein bey einem Faß oder Fuder/ Eyſen vnd Dielen bey Schocken verſellen vnd verkauffen ſollen: Jmgleichen der Buͤrgerlichen Handlung jhre gewiſſe maſſe gegeben/ wie ſo wol Buͤrgers Soͤhne als Frembde/ die ſich in die Stadt zur Handlung begeben wollen/ das Buͤrger Recht bey den Caͤmmerern/ vnd Kauffmans verbadung bey den Alterleuten des Sieglerhauſes gewinnen/ keiner dem andern zu nachtheil die Wahren beſprechen/ oder jhme in den Kauff fallen/ auch nicht der Gaͤſte Wahren an Gaͤſte verhandeln/ noch das alte Korn mit dem newen vermiſchen ſolle; Weiter in gewiſſen puncten verordnet/ wie das Wettegerichte von Vieren aus deß Raths Mittel/ vnd von anderen Vieren auß einem Erſamen Kauffman/ vnd alſo von Acht Wetteherren/ denen der Vnter Secretarius vnd zweene Jnſpectoren vnd Auffſeher adjungiret ſein/ zubeſtellen/ vnd mit ſchleunigem proceß/ wie in Kauffmans Sachen gebraͤuchlich/ ohne Procuratorn vnd anderen groſſen beyſtand zuverfahren ſey/ alſo das zwar derſelbe/ ſo ſich uͤber Wettegerichts erkendnuß beſchweret zu ſein vermeinet/ an einen Erbahren Rath ſtante pede ſich deßhalben beruffen/ vñ deſſelben erklaͤrung bitten kan/ aber ſich aller ferneren Appellation guthwillig/ wie ſolches durch einhellige Willkuͤhr der gantze Kauffman beliebet/ begebe.
Neben dieſem iſt auch eine revidirte vnd renovirte Korn-Ordnung auß den alten Ordnungen vnd ergangenen zuſamen gezogenen Abſcheiden publiciret/ vnd gewiſſe Zeit des Einkauffes vnd wider Verkauffes vnd Außſchiffung dem Kauffman geſetzet/ als das Er von der Zeit des Newgewachſenen Korns biß auff Martini das Korn/ was Er uͤber hauͤßliche Noturfft hat/ der gemeinen Armuth widerumb folgen zu laſſen verpflichtet iſt/ vnd wenn nun die gemeine Buͤrgerſchafft vor Martini zu jhres Hauſes Noturfft jhre Brodkorn eingekauffet/ wie jhr das zuthun aufferleget iſt/ alßdann nach Martini frey macht habe/ Korn ſo viele einer ohne frembd Geld an ſich bringen kan/ zu kaͤufen/ damit auff ſein ſelbſt Gewinn vñ Verluſt/ laut des Profeßion Eyds/ den er Jaͤhrlich zuleiſten ſchuldig iſt/ zuhandeln/ vnd es nach ſeiner gelegenheit wegkzuſchiffen/ doch vor der Jhna vnd Vker/ vermoͤge der Stadt privilegien/ nicht zu leſchen noch einzunehmen/ in oder auß der See zulauffen.
Weil auch etliche Perſonen unter dem Kauffmann/ der Stadt Conſtitution zu widern/ ſich vnterſtanden/ durch die Buͤrger zu Schwedt vnd andere benachbarte in den herumbgelegenen Staͤdten allerley Korn vnd Kuͤchen Noturft/ Wolle vnd Felle/ ſo vor Altere zu Stetin gebracht/ bey Winterszeit/ auch im Vor Jahr vnd Herbſt allda heuffig auffzukeuffen/ zuverſellen/ auch zum theil allda zumaltzen/ vnd durch Jhre Diener vnd Factorn zu Schweet eine Newe Niederlage einzufuͤhren/ alles zur hoͤchſten verſchmelerung vnd verderb der Vhralten Stetiniſchen Niderlage/ auch zur ſchaͤdlichen einfuͤhrung vnd ſteigerung/ Als haben Burgermeiſter vnd Rath zu Alten Stetin/ auff Fuͤrſtliche Erinnerung vnd Befehl/ mit willkuͤhrlicher Beliebung des gantzen Kauffmans geſetzet vnd befohlen/ das hinfuͤhro ſolcher Mißbrauch oder vorfengliche eigennuͤtzige Handlung keinem geſtatet/ ſondern gaͤntzlich/ bey hoͤchſter Strafe vnd verlierung des Buͤrger Rechtes/ verboten ſein ſolle.
Es iſt auch vmb dieſe Zeit D. Samuel Schwalch/ der Stadt Syndicus/ nach Poſen verſchicket/ an den General in Groß Polen Adamum Sandivoigium à Zarnikow/ vmb beforderung der freyen Schiffarth auff der Wartha/ welche theils durch newe Zoͤlle/ theils durch der Franckfurter angezogene Niederlags gerechtigkeit/ dann auch wegen vieler Muͤhlen vnd anderer Gebaͤwde/ verhindert ward.
Vnd weil durch ſolche Legation in etwas das Eyß gebrochen war/ ward bald darauff Paulus Friedeborn/ Secretarius der Stadt/ nach Warſaw auff den Reichstagk geſand/ da dan die Sache von den Herꝛen in Groß Polen oͤffentlich iſt vorgebracht vnd ſtarck urgieret/ auch mit den Churfuͤrſtlichen Raͤthen daruͤber tractiret worden.
Es iſt aber der Reichstag/ vorgeweſener Vnruhe halben/ zergangen/ vnd alſo dieſe Sache auff einen anderen Conventum regni verſchoben.
7. Wettegerichts- vnd Korn Ordnung zu Alten Stetin wird renoviret vnd publiciret/ vnd die freye Schiffarth auff der Wartha urgiret.
26. Mart.
Jn dieſem Jahr iſt geſtorben Herman Bluͤcher/ der Wedige von der Oſten ſein Hauß Plate/ vnd die dazu gelegene Guͤeter abgekauffet hat/ wie auch Heinrich Schwallenberg/ beyder Rechten Doctor/ Fuͤrſtlicher Stetiniſcher Hoff Rath/ auch des Geiſtlichen Conſiſtorij zu Alten Stetin Director/ ein Hochgelarter Mann/ welchen Hertzogk Johan Friederich nicht allein zu vnterſchiedlichen Legationibus mit guter verrichtung gebrauchet/ ſondern auch zu dem Loͤblichen vnd Hochbedaͤchtlichen Werck der Kirchen Viſitationen gezogen/ dabey er ſich dann/ nebenſt andern dazu verordenten Mitviſitatoren/ wie ein nuͤtzlicher vnd fleißiger Mann/ bezeiget/ vnd viele Gutes den Kirchen/ Schulen/ vnd deroſelben Verwandten Perſonen vnd Guͤtern geſtifftet hat.
Vnd ob Jch wol in gar alten Briefen/ vnd inſonderheit in den Stargardiſchen Privilegien/ befunden/ das ſchon zun Zeiten Barnimi I. im Jahr mccxliij. Heinrich von Schwallenberg am Fuͤrſtlichen Hofe vornehmes Nahmens vnd in den Adelichen Pomriſchen Geſchlechten geweſen/ ſo iſt gleichwol obgemelter D. Heinrich Schwallenberg aus der Stadt Braunſchweig aus einem vornehmen Geſchlechte gebohren/ darauß viele feine Leute/ vnd vnter andern Johan Schwallenberg Burgermeiſter zu Braunſchweig/ vnd deſſen Bruder Doctor Auctor Schwailenberg/ ein Hochgelarter vornehmer Mann/ der Hertzog Barnimbs deß Eltern Hoff Rath lange Jahr/ auch Thum bdechant im Stiffte Cammin geweſen/ entſproſſen ſein. Gemelter D. Heinrich Schwallenberg/ obgedachten Johanſen des Burgermeiſters zu Braunſchweig Sohn/ hat Johannem Chriſtophorum/ newlich verſtorbenen Fuͤrſtlichen Stetiniſchen geheimbten Rhat/ vnd Cancellarium/ vnd Henricum Koͤniglichen Schwediſchen Rhat gezeuget/ vnd ſind alſo aus dieſem Geſchlechte viele vornehme/ vnd dieſem/ auch andern Laͤndern/ ſehr nuͤtzliche Leute entſtanden.
8. Es ſind geſtorben Herman Bluͤcher vnd D. Heinrich Schwallenberg.
19 Maii.
22. Maii.
8. Was auffer Landes vorgegangen.
Sonſten iſt in dieſem mdcvj. Jahre viele nachdenckliches an allen Orten vorgegangen.
Weil Achmet dem Tuͤrckiſchen Kaͤyſer von den Perſianern hefftig zugeſetzet ward/ vnd der Baſſa von Alepo wieder jhn ſich auch empoͤrete/ vnd nach erhaltener Victorij wieder drey andere Baſſen Damaſcum vnd Tripolin eroberte/ hat Er mit Kaͤyſer Rudolpho einen Zwanzigjaͤhrigen Frieden mit groſſem frommen der Hungriſchen Laͤnder getroſſen.
Der Bapſt hat die Venetianer/ da ſie fuͤr Jhre/ vnd Er fuͤr der Roͤmiſchen Kirchen Freyheit vnd Gewalt ſich bemuͤhete/ in den Bann gethan/ Aber als die Venetianer ſich zum Kriege fertig macheten/ vnd ein Decret wieder die Jeſuiter ergieng/ ſo dieſer vnruhe Anfaͤnger waren/ vnd nach ergangenen Banne ſich von Venedig wegkgemacht hetten/ nimmermehr in jhre Gebiete einzunehmen/ iſt endlich der Handel durch den Koͤnig von Franckreich beygeleget/ vnd der Bann folgendes Jahr auffgehaben.
Jn Engelland ward die erſchreckliche Verraͤtherey/ dadurch der Koͤnig mit dem gantzen Parlament durch ein Buͤchſenpulver/ vnter dem Rhathauſe zu Lunden verborgen/ wenn es nicht wunderlich were entdecket geworden/ das vergangene Jahr/ faſt were mit einem vnerhoͤreten Exempel in die Lufft geſprenget/ gebuͤrender Maſſen geſtraffet/ vnd die Jeſuiter/ derer Etliche mit vnter den Verſchwornen waren/ ewiglich der Reiche in groß Britannien verwieſen.
Jn Moßkowen ward die ſeltzame Buͤberey desfalſchen Groß Fuͤrſten Demetrij/ den die Jeſuiten auff die Bahne gebracht hetten/ entdecket.
Der Bube/ als er eines Polniſchen Fuͤrſten Tochter ſich hette beylegen laſſen/ vnd gantze Koͤnigreiche rege gemachet/ iſt endlich von den Herꝛen des Landes erſchlagenworden.
Jn Polen erhub ſich auch eine groſſe Vnruhe/ das alles nach einem blutigen Kriege auſſahe/ weil etliche/ vnd drunter der Weywode zu Crakow/ vnd der Littowiſche Fuͤrſt Johan Radzivill/ ſich mit groſſer Macht wider den Koͤnig empoͤreten/ vnnd jhn auff den Reichstag cietiereten.
Doch iſt alles durch die hohe beſcheidenheit des Koͤniges guͤtlich beygeleget.
Braunſchweig ward von Hertzogk Heinrich Julio belagert/ vnd mit Waſſer/ ſo Er in die Stadt fuͤhrete/ hart geaͤngſtiget/ gleichwol endlich/ als ſich der Kaͤyſer drin ſchlug/ der Belaͤgerung befreyet.
Spinola vberwarff ſich jmmerfort mit Graff Moritzen in Niederland/ vnd namb Reinsberg ein.
Die Hollaͤnder ordneten/ auß Johan Vßelinges angeben/ eine newe Weſt Jndiſche Compagney an/ in America Jhre Gluͤck zuverſuchen/ vnd dieſelbe iſt biß noch auff heutigen Tag in zimblichem Flore beſtanden.
Annus 1607. 1. Ein diſputat wegen des Patronats vber die Kirchen in Stetin erreget ſich.
Bey angehendem mdcvij. Jahre/ als nach Abſterben Doctoris Johannis Cogeleri/ Weyland Superindententen vnd Funffzig Jaͤhrigen Paſtoren zu St. Jacob in Stetin/ M.
Lucas Tabbert Paſtor/ von St. Niclaus/ zum Paſtorat nach S. Jacob; Vnd M. Chriſtophorus Butelius/ Rector des Fuͤrſtlichen Pædagogij/ an ſeine Stelle gefordert ward/ hat ſich/ wegen des Juris Patronatus an St. Jacobs vnd Nicolaus Kirche/ eine Weitleufftigkeit entſponnen:
Der Raht ſchreib ſich daſſelbe alleine zu/ wante eine geruͤhige Poſſeſſion deſſelben fuͤr/ deme niemahl wiederſprochen worden/ vnd wolte Niemand deſſen/ vnd der beſtellung des Paſtoren theilhafftig wiſſen/ inſonderheit weil ſie den jetzt verſtorbenen Paſtoren/ ohne jenige Wiederrede/ wie auch die Cappellaͤne vnd Diaconos zu jederzeit beruffen vnd beſtellet hetten.
Hertzogk Philippus wandte dakegen ein/ das Jus Patronatus uͤber St.
Jacobs Kirche were an faͤnglich von einem/ mit Nahmen Beringer/ von Bamberg auß Francken buͤrtig/ der gemelte Kirche geſtifftet/ vnd erbawet/ mit vorwiſſen vnd bewilligung der damahligen Fuͤrſten/ vnd des Biſchofes/ dem Cloſter zu St. Michael fuͤr Bamberg zun Ehren St. Ottonis/ des Pommeriſchen Apoſtels/ wie man jhn nennet/ der alda begraben lieget/ verehret/ vnd auffgetragen/ vnd ſolches Cloſter hette den Beſitz ſolches Rechten jmmerfort behalte/ vnd die Beſtellung des GOttesdienſtes durch einen Prtoren/ der aus jhrem Convent/ ſo offt es noͤtig geweſen/ abgeſandt ward/ verrichten laſſen.
Als aber endlich das Evangelium auch in dieſen Laͤndern anfieng geprediget zuwerden/ hette die Gemeine in den Kirchen die Religion vnd Ceremonien zuaͤndern angefangen/ vnd were M.
Paulus à Rhoda/ auff des Rhats bitte/ von dem Prior zum Prediger angenommen/ weil ſich die Buͤrger uͤber M.
Bromſen/ den der Prior ſonſten beſtellet hatte/ beſchwereten.
Nichts deſtoweniger/ als der Apt zu St. Michael fuͤr Bamberg vermeinet/ es were ſeinem Prior zu Stetin ein Eindrang geſchehen/ hette Er wider den Rath zu Stetin am Kaͤyſerlichen Cammergerichte ſpolij geklaget/ vnd ein Mandat wieder die Stadt außgewircket/ welches doch ein Rhat beſter maſſen hette abzulegen gewuſt.
Nach dieſem hette Hertzog Barnimb XI. der ſonſt bißdaher dem Prior auff dem Muͤnchberge/ vnd anderen Baͤpſtlichen/ Schutz gehalten/ die Lehre des Evangelij ſich auch belieben laſſen/ vnd nebenſt ſeinem Vetter Hertzog Philipſen auff eine gewiſſe verfaſſung des Kirchenweſens gedacht/ vnd zu dero behulff D. Johan Bugenhagen von Wittenberg anhero gefordert/ darauff im Jahr mdxxxv. die Kirchen Viſitatores im Nahmen beyder Landesfuͤrſten/ vnd nicht des Raths/ die Verordnung gemacht/ wie ſo woll die andere Kirchen/ als die zu St. Jacob vnd St. Nicolaus/ mit Predigern ſolten beſtellet werden.
Es hetten auch/ weil M. Paulus a Rhoda/ vnd Nicolaus Hoͤviſch/ nach fleiſſiger erkundigung jhrer Lehr vnd Wandels/ gute Kundſchafft erlanget/ gemelte Viſitatores im Nahmen des Landsfuͤrſten/ vnd bewilligung des Rhats/ jenen zu St. Jacob/ dieſen zu St. Nicolans zum Predigampt beſtellet/ vnd ſie mit ehrlicher Beſoldung verſehen.
Vnd hinforth hetten die Landsfuͤrſten dem Apt fuͤr Bamberg das Jus Patronatus nicht mehr geſtendig ſein wollen/ ſondern ſich deſſelben/ ſo offt es Noth geweſen/ ſelbſt gebrauchet/ vnterdeß der Kirchenguͤeter verwaltung dem Rhat auff gewiſſe Maß gnedig erleubet/ vnd rechnung davon gefordert.
Vnd ſo offt wegen der Annehmung der Prediger der Rhat/ der ſie beſolden vnd vnterhalten muͤſte/ anregung gethan/ vnd auch guͤthliche Handlung druͤber erlanget hette/ were ſolches Suchen zu ruͤcke geblieben/ geſtalt dann die Annehmung der Prediger eines fleißigen vnd groſſen Auffſehens beduͤrffte/ derer ſich der Landes Fuͤrſte nicht begeben koͤnte.
Auch hernach were in fuͤrgenommener Viſitation, dero ſich der Rhat nicht zu euſſern/ das Jus Patronatus dem Rathe nicht zuerkand/ ſondern die Landes Fuͤrſten hetten ſolches allezeit ſich ſelbſt fuͤrbehalten/ vnd nicht einmahl der Stadt Wapen/ das ſie an St. Jacobs Thurn einmahl wolten machen laſſen/ verſtaten wollen.
Dann das Recht zum Patronat/ ſo zuvor dem Apt zu Bamberg zugeſtanden/ vnd das Recht die Prediger einzuſetzen/ ſo der Biſchoff zu Cammin gehabt/ ſey laut des Paſſawiſchen vertrages dem Landes Fuͤrſten heimgefallen/ vnd wie derſelbe auß ſonderer Gnade in der erſten Viſitation die Wahl vnd Vocation der Capellan vnd Diacon der Stadt eingereumet/ alſo wolle er ſich der Paſtoren halben aus ſeinem Recht keines Weges begeben.
Damit aber gleichwol die Kirchen- Sachen in die laͤnge nicht geſperret wurden/ als hat gemelter Hertzogk Philippus in der beyden beſagten Prediger Perſohn gewilliget/ ſie oͤffentlich beſtetiget/ vnd dem Superindententen D. Jacobo Fabro ſie/ wenn ſie vor dem Miniſterio zur Theologiſchen Beredung erſchienen weren/ zu jnſtituiren befohlen/ mit feyrlicher Bedingung/ das Er dadurch dem Rathe an dem Rechte zum Patronat nichts eingereumet/ noch ſonſten dem Fuͤrſtlichen Hauſe vnd Kirchen Orgnung zum Vorfang vnd Nachtheil etwas nachgegeben haben wolte.
Alſo ſind vorgeſagte beyde Maͤnner/ ein jeder an ſeiner Stelle/ oͤrdentlich inſtituiret/ vnd eingeſetzet worden.
A. C. 1535.
Vnd weil durch M.
Chriſtophori Butelij Foderung zum Kirchendienſte der Rectorat des Fuͤrſtlichen Pædagogij erlediget ward/ den Er/ als ein Hochgelarter Mann/ ſehr Loͤblich vnd mit groſſem Nutz der ſtudirenden Jugend ſechs Jahr verwaltet hette/ als iſt zu ſolchem Ampte M. Chriſtophorus Hunichius/ ein ſtatlicher Philoſophus von Leipzig ab/ oͤrdentlich beruffen/ vnd in beyſein deß regierenden Landes Fuͤrſten/ vnd deſſen dreyer Bruͤder Bogißlai/ Georgij/ vnd Vlrici/ wie auch anderer anſehnlichen Herren/ introduciret.
Weil auch etwa vor drey Jahren in Wolgaſtiſcher Regierung D. Fridericus Rungius Superintendens/ welches Ampt Er/ nach ſeinem bey den Pommeriſchen Kirchen wol verdieneten Vater D. Jacobo Rungio/ ſieben Jahr loͤblich verwaltet hat/ xvij. tage fuͤr ſeines Brudern D. Davidis Rungij/ Profeſſoris der H. Schrifft in der Vniverſitaͤt Wittenberg Ableiben/ Todtes verfahren war/ vnd ſolche Stelle zwar D. Danieli Cramero/ vnſerm beruͤmbten Stetiniſchen/ nunmehr ſehligem Theologo auffgetragen/ aber von jhme/ ſintemahlen Hertzogk Bogißlaus XIII. jhn nicht erlaſſen wolte/ nicht angenom̃en war/ hette Hertzogk Philippus Julius immittelſt/ biß die erledigte Stelle wiederumb erſeczet wurde/ D. Bartholomæum Battum der H. Schrifft Profeſſoren zum Greyffswalde/ der nunmehr in ſeinem hohen wolverdienten Alter in einer beſchwerlichen Kranckheit/ lange Zeit/ nicht ohne mercklichen Schaden der ſtudierenden Jugend/ gar ſchwerlich danieder lieget/ zum Vice Superindenten verordnet.
Als aber Herꝛ Bartholdus Krackevitz/ Adeliches Geſchlechtes/ den Er wegen vieler ſonderbahren Gaben/ die ſich in jhme zeitig regeten/ auff ſeine Vnkoſten auff Academien ſtudieren ließ/ nunmehr tuͤchtig befunden ward/ dz jhme fuͤr andern dz hohe Ampt der Superintendentz/ vnd Auffſicht uͤber das Kirchen Regiment/ auch die entledigte Profeſſion zu Greyffswalde vertrawet wurde/ vnd demſelben auch deßwegen den Titul eines Doctoren der Heiligen Schrift hette ertheilen laſſen/ hat er jhn dazu oͤrdentlich beruffen/ vnd durch den Stetiniſchen Superintendenten jnſtituiren laſſen.
2. Kirchen- vnd Schueldienſte werden beſtellet.
7. Febr.
3. Hertzog Philippi Beylager.
10. Martij.
Es kam aber vnterdeſſen die Zeit des beſtimten Beylagers heran/ darin Hertzog Philippo Fraͤwlein Sophia/ Hertzog Johannis zu Schleßwick Holſtein Tochter/ ſeiner Stieff- Mutter Schweſter/ die jhme vor drey Jahren auff dem Hauſe Barth/ da ſie ſich mit der Mutter dasmahl befand/ zur Ehegemaͤhlin gelobet vnd verſprochen war/ zugefuͤhret/ vnd mit Fuͤrſtlichen Ceremonien/ in bey ſein xxvij. Fuͤrſtlicher Perſohnen/ vnd eines Kaͤyſerlichen/ Daͤhniſchen/ vnd anderer Chur- vnd Fuͤrſtlichen/ auch etlicher Staͤdte Geſandten/ vnd eines wolaußgeſtaflerten Adels/ beygeleget worden.
Dieſe ſtatliche Außrichtung iſt wol ſonſten fried- vnd froͤlich abgegangen/ auch mit einer zierlichen Comœdia von den Studioſis des F. Pædagogij exorniret, aber das iſt etwas omi os geweſen/ vnd wieder vermuthen geſchehen/ das die Reuterey/ ſo bey der einholung der Fuͤrſtlichen Braut zu Stetin auffwartete/ durch allzu Zeitig loßbrennen/ dero in der Ordnung ſtehenden Burgerſchafft/ in Vnordnung gerathen/ vnd druͤber einer von den Buͤrgern erſchoſſen/ vnd alſo die Buͤrger ſelbſt in Confuſion gebracht ſind.
An 1604.
29. Jun.
P. Fridebern l. 3. Chron. Stet. p. 59.
4. H. Vlrich begiebet ſich auff die Academei zu Tuͤbingen.
23. April.
Nach gehaltenem Beylager iſt Hertzog Vlrich von ſeinem Bruder Hertzog Philippo auff die hohe Schule nach Tuͤbingen verſchicket/ vnd Jhme zum Hofemeiſter Wilheim Wachold/ vnd nebenſt deme Frantz Boͤhne/ Alexander von Rammin/ vnd Michael Schmalenſee; Zum Præceptor aber Wilhelmus Marſtaller zugeordnet worden.
Es war dieſer junger Herꝛ in ſeiner erſten Jugend zu Wolgaſt/ nebenſt Hertzog Philippo Julio/ aufferzogen/ vnd hette ſich mit demſelben eines Præceptoris Claudij Magiri/ der geburth eines Franzoſen/ den Hertzog Ernſt Ludewig vor deme/ vmb uͤbung der Frantzoͤſiſchen Sprache/ mit aus Franckreich gebracht/ gebrauchet: Nachmals hat er ſeine wolangefangene Studia zu Roſtock/ dahin Jhme Johan von Pleſſen zum Hofemeiſter/ vnd ſchon gemelter Wilhelmus Marſtaller zum Præceptor zugeordnet worden/ fortgeſetzet/ vnd iſt daſelbſt zum Rectore Magnifico der Academij er wehlet worden/ welches Ampt er auch loͤblich verwaltet/ vnd mit einer zierlichen Rede Perſoͤnlich wider vbergegeben hat.
Auff der Vniverſitaͤt Tuͤbingen aber hat er ſich fuͤnff Viertel Jahr auffgehalten/ vnd iſt in ſolcher Zeit mit Hertzog Friederich/ regierenden Hertzog zu Wuͤrtenburg/ vnd deſſen Gebruͤdern/ wie auch mit Hertzog Friederich Vlrich zu Braunſchweig vnd Luͤnenburg/ in Kund- vnd Freundſchafft gerathen/ etliche mahl in das Hofflager Stuttgarten eingeladen/ vnd von der Vniverſitaͤt in hohen Ehren gehalten worden.
5. H. Frantzen vnterſchiedliche peregrinationes.
Jmgleichen hat Hertzog Franciſcus/ Biſchoff zu Cammin/ ſich auch belieben laſſen/ abermahl eine Reyſe in Frembde Lande vorzunehmen.
Dieſer Herꝛ hette in ſeiner Jugend ſchon vnterſchiedlicher Herꝛen Hoͤfe geſehen/ vnd ſein Fuͤrſtliches Gemuͤth zur kuͤnfftigen Regierung mehr vnd mehr bereit gemachet.
Denn er war ſchon/ als Hertzog Heinrichs Gemaͤhlin außm Reich Dennemarck heimgefuͤhret ward/ ſeinem Vetter Ernſt Ludewig/ nebenſt ſeinem Bruder Philippo/ dahin zur aſſiſtentz/ vmb etwas zuſehen vnd zulernen/ zugeſandt.
Folgends als Er an den Churſaͤchſiſchen Hoff ſich zubegeben entſchloſſen/ iſt er von Hertzog Johan Friderico an den Hoff erfordert/ vnd biß Er zum Coadjutorn im Biſchoffthumb Cammin poſtulieret vnd beſtetiget worden/ behalten/ vmd zu allen Fuͤrſtlichen Handlungen gezogen.
Darauff hat Er ſeiner Schweſter Clara Marien Beylager/ ſo ſie mit Sigiomundo Auguſto Hertzogen zu Mechelnburg gehalten/ beygewohnet/ vnd iſt endlich nebenſt ſeinem Hofemeiſter vnd Auffwartern/ Caſpar Flemingen/ Magnus Nollen/ Hrrmam von Hollen/ Matzke Borcken vnd anderen zu Barth auffgebrochen/ vnd hat ſeine Reyſe durch Teutſchland auff Wien/ von dannen auff Preßburg vnd Gran/ welche Feſtung dasmahl von Rom. Kaͤyſ. Mayt. hart belagert war/ folgendes wiederumb auff Oeſterreich vnd Kaͤrnten/ vnd dann auff Jtalien genommen/ vnd nach deme Er/ was denck- vnd ſichtwurdiges in gemelten Laͤndern iſt/ fleißig beſehen/ vnd zum kunfftigen Gebrauch auffgemercket/ iſt Er durch einen andern Wegk wiederumb anheimb angelanget/ vnd hat nach ſeiner Wiederkunfft alsfort Koͤniglicher Mayt. in Dennemarck in dero Croͤnung/ bey allen fuͤrgeweſenen Ritterſpielen beygewohnet/ vnd nach vollendung ſolcher zwo Reyſen/ ſich bey ſeinem Vetter/ Hertzog Johan Friederico/ wider eingeſtellet/ vnd demſelben ſo woll/ als nach ſeinem Todte Hertzog Barnimb/ bey vielen Reyſen vnd Sachen gute aſſiſtentz geleiſtet/ vnd namentlich der Leichbegaͤngnuß ſeiner Mutter zu Frantzburg/ ſeiner Schweſter Eliſabeth Magdalenen Beylager/ die Hertzog Friederichen zu Wolgaſt beygeleget ward/ der Leichbeſtetigung Sigismundi Auguſti aus Mechelnburg/ dem Beylager ſeines Vaters/ das er anderweit mit Fraͤwlein Anna/ gebohrnen auß Schleßwig Holſtein/ Hertzog Johannis Tochter/ zur Sonderburgk feyrlich hielt/ wie dann auch ſeiner Vettern/ Barnimbs vnd Philippi Julij/ Erbhuldigung beygewohnet.
Nach deme iſt Er zum Biſtumb Cammin oͤrdentlich poſtulieret/ erwehlet/ vnd inſtallieret/ vnd hat die Reſidentz in Coͤßlin alßfort begriffen/ die Huldigung auffgenommen/ vnd alles/ was zur Regierung dienſtlich ſein moͤchte/ ſorgfaͤltig angeordnet.
Drauff hat Er luſt vnd liebe gewonnen/ Preuſſen vnd Lieffland/ vnd mit der gelegenheit ſeinen Schwager den Hertzog von Curland/ vnd deſſen Gemahlin/ zu beſuchen/ hat die Reyſe auff Dantzig/ Elbing/ Koͤnigsberg genommen/ vnd iſt alſo bey vorgeſagtem ſeinem Schwager zur Mit ow mit frewden angelanget.
Von dannen hat der Koͤnigliche Polniſche Gubernator vnd Feldherr in Lyffland/ Carl Chodkievitz/ jhn beſampt dem Hertzogen aus Churland/ vnd deſſen Gemaͤhlin/ gen Riga auffs Koͤnigliche Haus einladen laſſen/ vnd jhm allerhand Ehrerbietung/ vnd Freundſchafft bezeiget.
Nach ſeiner Wiederkunfft iſt eben deſſelben Tages wie ſein Vater Todtes verblichen/ zu jhm Caroli des Koͤniges aus Schweden abgeſandter angelanget/ vnd hat jhme/ auff Befehl ſeines Koͤniges/ Oberſten beſtallung auff drey tauſend zu Fuß vnd tauſend Pferd/ nebenſt ſtatlicher Fuͤrſtlicher Proviſion auffgetragen.
Ob er nun wol zum Kriegesweſen groſſe Begierde vnd zuneigung bey ſich befunden/ ſo hat er dennoch vmb gewiſſes reſpects willen/ vnd damit die Cron Polen/ wieder welche ſolche Krieges Werbung vornemblich angeſehen war/ nicht beleidiget wurde/ ſich davon entſchuldigen laſſen.
Nach des Vatern Leichbeſtetigung/ vnd dero mit ſeinen Bruͤdern guͤthlicher gepflogener Handlung/ als nunmehr ein jeder das ſeinige zum Beſitz eingenommen/ vnd Hertzog Philippus ſein Beylager gehalten hette/ ruͤſtete ſich nunmehr Hertzog Franciſcns zur andern Peregrination in frembde Lande/ machete vorerſt gute anordnung wegen der Stifftiſchen Regierung/ vnd trug derſelben Oberinſpection ſeinem Bruder Hertzog Philippo auff/ vnd iſt drauff nebenſt einem anſehenlichen Comitat/ als Georg von Wedeln/ Henning Belawen/ Matzke Borcken/ Hennig Mildenitzen/ Peter Putkamer/ vñ anderen mehr/ zu Coͤßlin abgereiſet/ zu Colbatz beym Herꝛen Bruder den Abſcheid genommen/ die Reyſe auff Praga erſtlich fortgeſetzet/ vnd daſelbſt ſich auff erforderung Kaͤyſ. Mayt. in ſchuͤldiger Gebuͤergeſtellet/ vnd ſich/ vnd das Fuͤrſtliche Haus Pommern zu jhrer Kaͤyſ. Mayt. Hulden/ vñ beharlicher Gewogenheit beſter maſſen befohlen.
Von dannen hat Er durch Boͤhmen/ Francken/ Pfaltz/ Wuͤrtenberg ſeinen Weg fortgeſetzet/ vnd mit ſeinem Bruder Hertzog Vlrich zu Goͤppingen Bruͤderliche vnterredung gepflogen.
Hienaͤhiſt hat Er in der Schweitz vnd Franckreich alle fuͤrnembſte Orter beſchawet/ hernach ſich in Engellandt/ Schottland vnd Niederland begeben/ was jedes Ortes denckwuͤrdiges iſt/ in gute auffacht genommen/ vnd es hernach Zeit ſeines gantzen Lebens nuͤtzlich angewendet.
A. 1590. menſ.
Jun.
A. 1592. A. 1593.
A. 1595.
16. Maij.
A. 1598.
25. Febr.
A. 1600. 3. Maij.
A. 1600. 8. Aug. A. 1601. menſ.
Maje.
A. 1601.
13. Jul. A. 1601.
29. Oct. A. 1602.
15. Sep. A. 1604. menſ.
Mart.
A. 1604. menſ.
Majo.
A. 1606. γ.
Mar.
A. 1607. menſ.
Jun.
6. Vertrawliche Correſpondentz der beyden regierenden Landsfuͤrſten/ vnd Philippi Julij Braunſchweigiſche/ Berliniſche vnd Mechlenburgiſche Reyſe/ wie auch Fraw Clara Maria anderweit gehaltenes Beylager.
Mitlerweile ſtunden die beyde regierende Fuͤrſten in hochvertrawlicher Correſpondentz vnd Verſtande/ vnd beforderten/ mittelſt getrewer zuſamenſetzung/ des Vaterlandes Gedeyen vnd Wolfahrt beſter maſſen.
Dannenhero dann auch in dieſem lauffenden Jahre Hertzog Philippus Julius den Anfang machete/ aus Freund Vetterlicher affectiõ vnverſehens Hertzog Philippum in ſeiner Hoffſtat zubeſuchen/ ſich mit jhme in Freundſchafft vnd liebe zubegehen/ vnd zu einer gleichmeßigen Heimbſuchung jhme anlaß zu geben/ hat auch zugleich/ weil Er ins Land zu Braunſchweig nebenſt ſeiner Gemaͤhlin/ zu dero Mutterbruder Heinrich Juliuſſen/ Poſtuliereten Biſchoff zu Halberſtadt/ eine Reyſe vorhette/ jhme die Oberauff ſicht vber ſein Landt vnd Leute auffgetragen.
Kurtz zuvor hette Er auch aus Fuͤrſtlicher Ehrerbietung ſeine Mume/ Hertzog Vlrichs zu Mechelnburg Wittibe/ zu Grabow auff dem Leibgedinges Hauſe/ beſuchet.
Darauff legete Er die Braunſchweigiſche Reiſe gluͤcklich ab/ vnd nach ſeiner Wiederkunfft/ weil Er zu Fraw Eliſabeth/ gebornen Fuͤrſtiñen aus Anhalt/ Churfuͤrſt Johan Georgij Wittiben/ Leichbegaͤngnuß naher Collen ander Spree eingeladen war/ bezeigete er auch derſelben die letzte Ehre.
Hertzog Philippus hat auch zu ſolcher Zeit ſeine Schweſter Claram Mariam/ Sigismundi Auguſti/ Hertzogen aus Mechelnburg/ Wittibe/ dem Jungen Hertzogen zu Braunſchweig vñ Luͤnenburg Auguſto Ehelich verſprochen/ iſt drauff in folgendem Decembri naher Strelitz in Mechelnburg Perſoͤhnlich gereiſet/ vnd hat daſelbſt auff dem Beylager die Fuͤrſtliche Braut Hertzog Auguſto vberantworten laſſen.
6. Sept.
15. Decemb.
7. Was auſſer Landes vnd zwiſchen Spanien vnd den Hanſeeſtaͤdten vorgegangen.
Sonſten iſt in dieſem Jahre der ſchreckliche Comet geſehen worden/ welcher der dritte iſt/ vnter den fuͤnffen/ die man innerhalb xlj. Jahren in Teutſch- vnd andern Laͤndern/ als im Jahr mdlxxvij. vnd xcvj. vnd den mdcvij. vnd xviij. vermercket hat.
Vnd was er xxx.
Jahr hernach nebenſt den andern gewircket/ iſt am Tage.
Dieſes Jahr aber ward ein Anfang deſſen/ was hernach in Teutſchland gefolget/ mit einnehmung der freyen Reichstag Donawert gemachet/ welche erſtlich in die Acht erklaͤret/ hernach zur Auffgabe an den Hertzog von Beyern genoͤtiget iſt.
Dakegen ſind zwo nuͤtzliche Schulen/ als eine zum Jochimsthal vom Churfuͤrſten von Brandenburg/ vnd eine Hohe Schule zu Gießen von Landgraff Ludewig in Heſſen/ zur Handhabung der Evangeliſchen Jugend vnd Religion/ angerichtet.
Jn Hiſpanien ward vnterdes eine Transactior/ durch bemuͤhung dero von den Hanſeeſtaͤdten im vorigen Jahr abgefertigten Geſandten/ auff gerichtet/ das die Wahren/ ſo durch die Haͤnſiſchen aus Pommern vnd benachbarten Neutrall Ortern in die Spaniſche Koͤnigreiche vnd Herꝛſchafften gebracht werden/ hinfort ſollen mit dem Regiſter vnd Siegel der Stadt/ da ſie außgefuͤhret worden/ gezeichnet vnd Regiſtriret/ vnd alsdann erſtlich fuͤr Haͤnſiſche Wahren gehalten vnd approbieret ſein/ weñ die/ ſo in Hiſpanien ſchiffen jhre Wahren/ das ſie jhre eigene/ vnd nicht in den vnirten Provincien gemachet ſein/ oder dazu gehoͤrig/ gegen Jhre Obrigkeit certificiret/ vnd von derſelben einen ſpecial verſchloß- vnd verſiegelten Apießbrieff an den Conſull/ mit bringen/ darin aviſieret ſey/ woher die Wahren ſeyn/ vnd was ſie bringen.
Welche Schiffer aber hiewieder handeln/ von denen iſt verordnet/ das jhre Guͤter ſollen confiſcieret ſein/ vnd welche jhre Guͤter an verbotene Orter außladen/ xxx. pro Cento zu Zahlen ſollen ſchuͤldig ſein/ da ſonſt die Wahren/ ſo von den Hanſeeſtaͤdten in oder auß Hiſpanien gefuͤhret werden/ der xxx. pro Cento in dieſer Transaction befreyet ſein.
8. Es ſind geſtorben Caſpar von Eickſtsdt/ David von der Oſten/ D. Valentin Schacht/ Ambroſius Mandelkow.
26. Jan. 81.
Aug.
Es dancken in dieſem Jahr der Welt ab Caſpar von Eickſtedt/ des Vornehmen Wolverdieneten Wolgaſtiſchen Cantzlers vnd Pommeriſchen Hiſtorici Valentini von Eickſteden Sohn/ der ſonſt die meiſte Zeit ein Valetudinarius geweſen/ vnd mit jhme iſt obgemeltes Valentin von Eickſteden Geſchlaͤchte gaͤntzlich abgegangen.
Auch ſterben David von der Oſten/ zur Waldenburg Erbgeſeſſen:
Der beruͤmbte Theologus/ vnd Profeſſor zu Roſtock D. Valentin Schacht von Stargard aus Pommern buͤrtig: Ambroſius Mandelkow Fuͤrſtlicher Stetiniſcher Hauß Rentmeiſter/ der ſolch Ampt bey vnterſchiedlichen Regierenden Lands Fuͤrſten in das eilfte Jahr nunmehr verwaltet hette.
9. Groß Gewitter vnd Vieheſtetben.
Was fuͤr ein ſchrecklich Gewitter gantzer zwey Tage vber Stetin/ Stargard vnd andere Orter/ ſich im Auguſto dieſes Jahres/ nach einer kurtz vorhergehender Sonnenfinſternuß/ erhoben/ vnd wie man das Fewr an etlichen Ortern Klumpenweiß niederfallen geſehen/ iſt beym Cramero vnd Friedebornio zuleſen.
Zu Stargard hat das Wetter in ein Hauß geſchlagen/ aber citra In CenDIUM.
Auch iſt ein groß Sterben in das Vieh dieß Jahr gekommen:
Mag aber dem Vieheſterben nicht gleichen/ das wir dieſes mdcxxxvij. vnd xxxviij. mit vnuͤberwindlichen Schaden der Einwohner des Landes vnd vnſerer Nachbawren empfunden haben.
Jm angehenden mdcviij. Jahr war ein Reichstag naher Regensberg von Kaͤyſer Rudolpho ausgeſchrieben/ auff welchen nebenſt andern Doctor Theodorus Apollonius im Nahmen Hertzog Philippi abgefertiget ward.
Aber dieſẽr Reichstag zergieng gantz vnfruchtbar:
Dann weil man ſich zu keiner andern Rathſchlagung verſtehen wolte/ biß der Religions- Friede beſtetiget were/ vnd ſeine Richtigkeit hette/ vnd aber ſolches nicht koͤnte erhalten werden/ als ſind die verſamlete Reichsſtaͤnde vnverrichteter Sachen wiederumb von einander gegangen.
ANNUS 1608. 1. Reichstag zu Regensburg wird beſchicket.
29. Jan.
2. Landtag Stetiniſcher Regierung zu Treptow wird gehalten.
29. Februs ad 8. Martij.
Mitlerweile hette Hertzog Philippus eine anſehenliche gemeine Landtags verſamlung zu Treptow beſtim̃et/ vnd außgeſchrieben/ vnd iſt darauff/ nach deme der Punct von Kirchen Viſitation/ vnd Conſiſtorial Sachen/ wie auch von gleichmeſſiger außtheilung der Juſtitz genug ſamb eroͤrtert/ vnd heilſam angeordnet worden/ geſetzet vnd geordnet/ wie es zur Rettung des alten Pommeriſchen Glaubens/ vnd Adelicher Trewe/ mit erzwingung richtiger Schulden zuhalten ſey/ das der Gleubiger von ſeinem Schuldener ſchleunig/ ohne weitleufftigkeit der Gerichtsproceſſen/ gelangen moͤge.
Jmgleichen wie die Mißbraͤuche in Appellation Sachen moͤchten abgeſchaffet/ die muthwilligen Todtſchlaͤge/ derer in vier oder fuͤnff Jahren uͤber zwantzig durch Adeliche Perſonen begangen weren/ ohne die ſo noch nicht ſind kund geworden/ hart ohne jenige Gnade geſtrafft/ vnd wann ſchon fuͤrder Fauſt die That geſchehen were/ mit Peinlichem Proceß durch den Fißcal verfolget/ die Niedergerichte der Staͤdte/ vnd derer von der Ritterſchafft uͤber jhre Affterlehenleute/ dahin die erſte Jnſtant gehoͤret/ recht beſtellet/ die Statuta vnd Erbahre gute Gevomheiten vnd Wilkuͤhr der Staͤdte ſchrifftlich zuſamen getragen/ vñ dem Fuͤrſtlichen Hoffgericht zur Appellation/ vnd ſich in verfaſſung der Vrtheilen darnach zurichten/ eingeliefert/ die Lehenguͤter durch Schuldbuͤrden nicht zerriſſen/ vnd in Pelin lichen Sachen fuͤrſichtig gehandelt werden.
Ferner iſt gehandelt von Ernewerung dero zwiſchen Brandenburg vid Stetin Pommern Erbvertraͤge/ von der Erbhuldigung/ vom Cammerſchulden/ die ſich bey vier Fuͤrſtlichen Leichen/ ſoln vj.
Jahren haben muͤſſen beſtetiget werden/ vnd durch andere vnterſchiedliche ſchwere Handlungen geheuffet hetten/ von abſchaffung der gravaminum, von anrichtung einer guter Policey/ vnd abſtellung des uͤbermuͤtigen Prachts in Kleidungen/ vom Muntzweſen/ von Bereitſchafft zur Muſterung in der gefehrlichen vnd weit ansſehenden Empoͤrung vnd Vnruhe in der benachbarten Cron Polen entſtanden/ von des Stargardiſchen Land-Kaſtens Rechnung/ vnd andern Sachen mehr.
Es iſt auch geſchloſſen/ beyden Hertzogen zu Ruͤgenwald/ Bogislao vnd Georgio/ die gerichtliche Jurisdiction uͤber die im Ampte Ruͤgenwalde belegene Ritterſchafft/ Staͤdte vnd Vnterthanen einzureumen/ doch mit gewiſſer Beſcheidenheit/ als das ſolches den alten vnd newen Erbeinigungen vnd Vertraͤgen/ ſo wol den Lands Privilegien zu einigem Abbruch nicht gereichen/ auch nicht laͤnger/ als Zeit dero auffgerichteten acht Jaͤhrigen Jnterims vergleichung gemeinet/ vnd die geiſtliche Gerichtsgewalt/ vnd das Jus Episcopale hierein nicht begriffen/ noch die Schuldſachen/ ſo bereits an das Stetiniſche Hoffgericht anhaͤngig gemacht weren/ hirunter gezogen ſein ſollen.
Weil auch Hertzog Bogislaff ſich auſſer Landes/ entweder in Kriegeszuͤgen/ etwas zu gebrauchen zu laſſen/ vnd der Roͤmiſchen Kaͤyſ. Mayt. widerden Erbfeind zu dienen/ oder an anderen Ortern ſein Heyl in Fuͤrſtmaͤſſigen Sachen zuverſuchen meinete/ als hat die Landſchafft zu fortſetzung ſolches Ruhmblichen vorhabens eine freywillige Huͤlffe vnd Zuthat verſprochen/ vnd erleget.
3. Erbhuldigung iſt H. Philippo geleiſtet.
27. April.
Kurtz nach gehaltenem Landtage iſt gemeltem Schluſſe zufolge der Fuͤrſtlichen Erbhuldigung der Anfang gemachet worden/ vnd hat der Landesfuͤrſt/ zu vermeidung der Beſchwerden/ die darauß entſtehen pflegen/ wan die Erbhuldigung nach der alten Manier/ da die Fuͤrſten ſelbſt Perſoͤhnlichen anziehen/ auffgenommen wird/ nach dem Exempel Barnimi/ ſeines in Gottruhenden Vettern/ die Geſchlechte vnd Ritterſchafft an bequeme Vrter vorbeſcheiden/ vnd ſie nach leiſtung des Eydes belehnet/ nach Piritz/ Gartz/ Wollin/ vnd Cammin etliche Fuͤrſtliche Raͤthe zu auffnehmung der Huldigung abgeſchicket/ zu Stetin aber vnd in anderen Staͤdten bey vorhabender Reyſe naher Lawenburg im Durchzuge die Erbhuldigung Perſoͤhnlich auffgenom̃en.
Weil nun ſolches alles ohne ſondere Vnkoſten/ mit verſchonung gebuͤhrender Außrichtung der Staͤdte/ zugieng/ haben ſie zu danckbarlicher recognition eine Summa Geldes erleget/ vnd nichts minder dem Landsfuͤrſten vnd deſſen Gemahlinne/ wie auch den Fuͤrſtlichen Officirern/ dem alten herkommen nach/ gebuͤhrende Præſenten verehret/ vnd den vnter Officirern ein genantes erleget.
Vnd ſind drauff die Erbvertraͤge vnd Erbeinigungen ſo wol mit dem Churfuͤrſtlichen Hauſe/ gegen empfahung gewohnlicher Geheißbrieffe vnd Reverſalen/ als den Wolgaſtiſchen regierenden Herren ernewert worden.
4. Diſputat wegen der Acciſe in Stetin.
Nach deme nun der Hertzog auff der Reyſe naher Lawenburg begriffen war/ vnd mit der Huldigung vnterwegens auffzunehmen zu thun hette/ hat Burgermeiſter vnd Rhat zu Stetin/ weil das Rhathaus vnd Caͤmmerey in groſſe Schuldbuͤrde gerathen/ eine Bierſtewr/ als vier Hulden vom Brawſel/ vnd Kauff mans zulage/ darin auff alle Kauffmans Wahren ein gewiſſes an Gelde geſchlagen war/ in Jhrer Stadt/ mit bewilligung der ſaͤmptlichen Kauffleute/ Brawer vnd Gewercke angeordnet.
Sie hetten ſchon fuͤr zwey Jahren es vnter Haͤnden gehabt/ das zur ablegung der gemeinen Stadtſchulden jedweder Brawer von einem jeglichen Gebrawels vier Gulden geben ſolte/ aber da ſich daßmahl die Brawer druͤber beſchwereten/ vnd es darauff zum Vorbeſcheide vnd verhoͤr kam/ hat der Landsfuͤrſte ſolchem beginnen wiederſprochen/ vnd darzeigen laſſen/ das ohne ſeine Erlaubnus keine Tranckſtewr koͤnne angeordnet werden.
Worauff auch dasmahl Burgermeiſter vnd Rhat von vorgehabtem Wercke abgeſtanden ſein.
Nach deme aber der Brawer/ Kauffleute vnd Gewercke einwilligung dieſes Jahr erfolgete/ als meineten ſie/ es wuͤrde von Hofe vieleicht deßwegen kein Wiederſpruch erfolgen.
Aber ſo bald es daſelbſt kund geworden/ hat der Landesfuͤrſt alßfort darthun laſſen/ das ſie ſolches zugeſtaten oder nachzugeben nicht gedachten/ in betrachtung/ das ſolche Anſchlaͤge/ die vnter des Rhats bottmeſſigkeit geſeſſene Burger zum wenigſten; andere aber/ daruͤber der Rhat nicht zu gebieten/ zum meiſtentheil treffen wuͤrde/ alldieweil die Brawer durch erhoͤheten Bierkauff mehr als genugſamb erſtatunge erlangeten/ vnd der Kauffman ſeine Zulage auff die Wahren ſchluͤge/ vnd alſo alle Laſt den Hofedienern/ Frem bden/ Bawren/ vñ denen/ welche der Stadt-Schulde nichts angiengen/ wuͤrde zu tragen kommen/ jnſonderheit auch/ weil der Handwercksman vnter dem Schein/ daß er die Wahren zu ſeinem Handwerck thewr bezahlen muͤſte/ ſeine Arbeit ſo viele hoͤher ſteigerte/ vnd alſo Brawer/ Kauffman vnd Handwercksleute von dem jhrigen in der Warheit nichts geben/ ſondern/ wie die gemeine Sage daßmahl gieng/ Papen vñ Knapen mit bezahlen muͤſten.
Ob aber wol hierauff Burgermeiſter vnd Rhat einwendeten/ das ſie durch ſolche Wege die gemeine Stadtſchuldbuͤrden nicht ohne groſſen Nutz der Stadt abtragen koͤnten/ das ja die ſaͤmptliche Kauffleute/ Brawer vnd Gewercke drin gewilliget hetten/ das endlich man ja benachbarter Staͤdte Exempel fuͤrlegen koͤnte/ ſo iſt denneſt noch die Zu- vnd Anlage/ nach deme ſie vom xiij.
Maij biß in den Junium gewehret/ gehemmet/ vnd ein Fuͤrſtlich Proclama von den Cantzeln dawieder abgeleſen/ vnd im angehenden folgenden Jahre dieſer Fuͤrſtlicher Beſcheid darauff erfolget/ das gleich wie weyland Hertzog Johan Friederich/ da er Krafft habenden Kaͤyſerliches Privilegij die Bier Acciſe weiland einfuͤhren wolte/ ob er wol dabey auch eine gute intention hette/ nemblich die Fuͤrſtliche Cammerſchulde davon abzutragen/ dennoch von der Stadt Stetin/ vnd dem gantzen Lande wiederrede bekommen hette/ Alſo es auch dißmahl nicht genug ſey/ das die Bier Acciſe guth vnd wol gemeinet ſey/ jnſonderheit weil es damit nicht am rechten Ende angefangen/ vnd ordentlich procedieret were.
Der Conſens der Kauffleute/ Brawer vnd Gewercke verbuͤnde weder den Landes Fuͤrſten/ mit deſſen bewilligung es ſolte billig angefangen ſein/ noch andere/ daruͤber ein Rhat nicht zu gebieten.
Hetten etwa andere Staͤdte etwas in Gebrauch gebracht/ ſo were druͤber bey jhrem Landesfuͤrſten vorerſt außdruͤckliche Jndulgentz erhalten/ vnd hetten ſie daruͤber zu einer Jaͤhrlichen Recognition an Gelde ſich verpflichten/ vnd es dabeneben alſo anſchicken muͤſſen/ das privilegierete Perſonen/ ſo wol der Land-Mann/ vnd andere/ ſo der Stadt Bottmeſſigkeit nicht vnterwuͤrffig/ mit ſolcher Acciſebuͤrde keines Weges beſchweret wuͤrden.
Hiebeneben erklerete ſich der Landesfuͤrſt ſchließlich dahin/ das er Burgermeiſter vnd Rhat auff andere Wege die Hand zubieten gnaͤdigen erbietens were/ damit die Stadt aus den hohen Beſchwerden in beſſeren Stand geſetzet werden moͤchte/ wenn nur die rechte wahre Vrſachen der Stadtſchulden offenbahret/ vnd alſo Gelegenheit/ dieſelbe durch bequeme Mittel wegzureumen/ gegeben wuͤrde.
12. Jul.
13. Maij.
5. Knochenhawer vnd Becker Ordnung in Stetin revidiret vnd publiciret.
30. Jul.
Zu Alten Stetin iſt die alte anno lxvij. vnd lxxxvij. publicieret/ vñ von dem Landsfuͤrſten confirmierete Knochenha wer- Ordnung nach gelegenheit der lauffen den Zeit revidieret vnd ernewert/ der Knochenhawer Werck auff xiv.
Perſonen vnd Meiſter geſetzet/ vnd den ſelben anbefohlen/ das ſie die Stadt mit allerley gutem Fleiſche gegen biilige geſatzete bezahlung verſorgen/ das Viehe nicht in den Hauͤſern/ ſondern von den geſchwornen Schlaͤchtern/ nach beſichtigung deſſelben/ in dem verordneten Schlachthauſe ſchlachten laſſen/ kein Kalb vnter vier Wochen alt/ oder deſſen Rumpf nicht zum wenigſten xxiv. oder xxij. Pfund wieget/ zur Speiſe verkauffen/ alles Fleiſch von den Scharnherren/ nach eines Raths verordnung/ wardieren vnd æſtimieren laſſen ſollen.
Jmgleichen iſt der vor vier Jahren zwiſchen den Knochenhawern vnd Haußſchlaͤchtern oder Garbraͤdern gemacheter Abſcheid widerholet/ das die Haußſchlaͤchter alleine von Miſericordias Domini, das iſt xjv.
Tage nach Oſtern an/ biß auff Bartolomæi Schweine ſchlachtẽ/ vnd das Fleiſch/ nicht alleine/ ſo viele ſie deſſen zu jhrer Garbraͤderey benoͤtiget/ ſondern auch Rohe feyl haben/ wie auch von Jacobi biß etwa viij. Tage nach Egidij gutes geſund Bockfleiſch verkeuffen/ des verkauffes aber der Laͤmmer/ Hammel vnd anderen Viehes ſich enthalten ſollen.
Vnd obwol die Haußſchlaͤchter wider dieſen Abſcheid aus Fuͤrſtliche Hoffgericht appellieret/ auch proces erhalten/ ſo iſt er doch im Jahr mdcxvij. confirmiret.
Die Haußſchlechter haben zwar abermahln an daß Kaͤyſerliche Hoffgericht zu appellieren ſich vnterſtanden/ die Appellation aber nicht proſequiret/ ſondern deſert werden laſſen.
Weil auch eine zeithero die Weiß-Haus- vnd Losbecker dz Brodt/ ſo wol in wollfeilen/ als tewrem Einkauff des Getreides gantz geringe am gewicht gebacket/ als iſt auff newlich gehaltenen Landtage zu Treptow der Staͤdte Abgeſandten ernſtlich angedeutet/ die Beckerordnungen allenthalben zu revidieren/ vnd die taxa des Brodtes zur billigkeit zurichten.
Wie nun andere Staͤdte das Jhrige gethan/ alſo haben inſonderheit die Stetiniſchen alle Vnkoſten/ ſo den Beckern auffgehen/ fleißig nachgerechnet/ vnd als ſie befunden/ das aus einem ſcheffel Weitzen Meel ixiv.
Pfund Wecken oder Kringel werden/ als haben ſie dieſe Computation gemachet/ das der Weißbecker wenn der ſcheffel gilt xxxij. Pomriſche Groͤſchen/ vnd darzu gerechnet werden vij gr. vnkoſten/ vnd iv. gr. verdienſt/ ſo zuſamen xliij. gr. machen/ fuͤr 1 vierechen backen muß vij. Loth iij. Quintlein.
Fuͤr viij. Vierchen oder einen Luͤbiſchen ſchilling/ 1. Pfund/ xxxj. Loth.
ij. Quintlein.
Woraus die proportion der Taxa in hoͤherem oder wenigerm einkauffe des Kornes leichtlich zu verſtehen iſt.
Der Loßbecker Weißbrodt aber/ weil es am gewicht ſo ſchwer nicht kan geſetzet werden/ als daß ſo feſte nicht gebacken wird/ auch nicht ſo ſchwer fellet/ als das geſottene Weißbrodt/ iſt geſetzet das es auff ein jedes Vierchen ohn gefehr ein Loth geringer/ als der andern Weckenbecker jhre Weckenbrodt/ paſſiren moͤge.
Alſo auch wenn der ſcheffel Rogken gilt xxxij. groſchen/ vnd drauff jv. groſchen vnkoſten vnd verdienſt iij. groſchen gerechnet werden/ muß der Weiß vnd Haußbecker fuͤr 1. Vierchen ein wenig mehr als xj. Loth/ fuͤr viij. Vierchen aber oder einen Luͤbiſchen ſchilling ij.
Pfund vnd etwa xxiv. Loth an Brodt liefern.
Der Loßbecker aber/ deſſen Rogken- Brodt anders muß begatet/ vnd dem andern gegeſtelten Brodt nicht kan in der ſchwere gleich geachtet werden/ lieffert allezeit auff ein Vierchen/ ein Loth geringer/ als die andern an jhrem gegeſtelten Brodte.
Dieſes habe Jch darumb hieher etwas außfuͤhrlicher ſetzen wollen/ auff daß der frommen Vorfahren vorſorge bey den Nachkommen fleißig betrachtet/ vnd in ebenmaͤßige gleichheit der Kauff des lieben Brodts ohne einigen ſchaden der Becker gezogen werde.
6. Fuͤrſtliche Cantzlen zu Stetin außgebawet/ Hoff Ordnung publiciret/ Reichs Regalien empfangen.
Vnterdeſſen iſt die Fuͤrſtliche Cantzley zu Stetin/ welche etwa fuͤr vier Jahren Hertzog Bogißlaff in Graff Ludewigs Hauß verleget hette/ vollends außgebawet/ vnd mit einem nachdaͤncklichen Gemaͤlte/ daß den Richtern/ Parteyen vnd Advocaten/ ſo hinein gehen wollen/ gute heilſame Lehre/ auß des Hertzogen angeben/ ertheilet/ außwendig gezieret/ vnd GOtt vnd der heiligen Juſticz zu einem ſtetswerenden Richthauſe zugeordnet worden.
Bald auch darauff hat der loͤbliche Fuͤrſt die lang gewuͤnſchete Ordnung/ darin das Hofe weſen in eine gute richtige eingezogene Verfaſſung gebracht iſt/ publiciren laſſen/ vnd im außgehenden Jahre ſeine Geſandten naher Prage abgefertiget/ von der Roͤm. Kaͤyſ. Mayt. die Reichs-Regalien vnd Lehen zu empfahen.
15. Novemb.
7. Greiffswald kompt in des Fuͤrſten vngnade wegen eines Außfalles in das Eldenowiſche Cloſter/ vnd die Vniverſitaͤt wird mit newen Profeſſoren verſehen.
Jn der Wolgaſtiſchen Regierung lieff dieſes inſonderheit denckwuͤrdiges fuͤr/ daß/ da ſchon vor deme etliche andere Jrrungen zwiſchen dem Landsfuͤrſten vnd der Stadt Greyffswald eingefallen weren/ dieſes den Fuͤrſten inſonderheit zu groſſem Zorn vnd Eyffer wieder die Stadt bewegete/ daß/ als Zickerman ein Fiſcher vnd Greyffswaldiſcher Buͤrger/ wegen etliches verbrechens zur Wyken weggenom̃en/ vnd auff dz Cloſter Eldenow auff Befehl des Hauptmans gefangen gefuͤhret war/ die Buͤrger zu Jhrer Privilegien beybehaltung auß der Stadt einen Außfall thaten/ das Cloſter erbrachen/ vnd jhren Gefangenen Buͤrger abholeten/ vnd Jhme wenig Tage hernach denn Kopff abſchlagen lieſſen.
Solches zogk Hertzog Philippus Julius zu hoͤchſter verſchmelerung der Landsfuͤrſtlichen Hoheit an/ zogk jhre Stadtguͤter ein/ arreſtirete der Buͤrger Wahren/ wo er koͤnte/ vnd eyfferte wieder ſie gar ernſtlich.
Die Landſtaͤnde aber kamen endlich dazwiſchen/ vnd brachten die Sache/ vermoͤge der Landprivilegien/ zu tractaten.
Vnd ob wol vergeblich offtmahl drinnen gehandelt/ vnd keine Vergleichung getroffen ward/ ſo ſind dennoch drey Jahr hernach durch Vnterhandlung der Hertzogin von Loytz/ des Landesfuͤrſten Mutter/ mit zuziehung etlicher fuͤhrnehmer Leute aus der Landſchafft von Prælaten/ Mann vnd Staͤdten/ die Tractaten wiederumb vorgenommen/ vnd dahin gebracht/ das die Stadt dem Landesfuͤrſten eine ſtattliche Außrichtung thun/ vnd auff vorhergehende ſchrifftliche vbergebene Abbitt/ darinn ſie bezeugete/ daß Jhre Buͤrgerſchafft den gefangenen Zickerman aus dem Cloſter Eldenow/ nicht zum Schimpffe des Landesfuͤrſten/ ſondern der Stadt gerechtigkeiten/ wieder die/ ſo Jhn gefangen angenommen/ zu handhaben/ abgeholet hette/ eine behandelte Summa Geldes erlegete/ vnd alſo jhre eingezogene Stadtguͤter vnd arreſtierete Wahren widerumb erlangen ſolte.
Sonſten iſt in dieſem Jahr die Vniverſitaͤt mit vier newen Profeſſoren verſehen worden/ weil dahin beruffen worden D. Georg Maſcovius zur Theologiſchen; vnd M. Joh. Trygophorus; M. Val. Wudrian; M.
Mævius Volſchaw zur Philoſophiſchen Profeſſion.
8. Fuͤrſtliche Perſonen begeben ſich auff vnterſchiedliche Reyſen vnd peregrinationes.
Hierauff haben ſich in gemeltem Jahr die Fuͤrſtliche Perſohnen auff vnterſchiedliche Reyſen begeben.
Hertzog Philippus/ nach abgelegter Lawenburgiſchen Reyſe/ die er meiſtentheils aus Sorgfeltigkeit fuͤrs Vaterland/ auff die benachbarten Polen/ die daßmahl mit Kriege verunruhiget wuͤrden/ ein wachendes Auge zu haben/ auff ſich genommen hette/ erhub ſich im Herbſt naher Mechelnburg/ ſeine Muhme/ die Fuͤrſtliche Wittbe zu Grabow/ die Er als eine Mutter ehrete/ in Soͤhnlicher liebe zubeſuchen.
Philippus Julius reiſete zur ſelben Zeit mit ſeiner Gemaͤhlin/ auff beſchehene freundliche Einladung/ nach Dreßden/ mit Churfuͤrſten Chriſtiano zu Sachſen in Freundſchafft vnd liebe ſich zubeſprechen.
Georgius brach auch mit etlichen Auffwaͤrten auff/ benantlich Doctore Georg Valltin Wintern/ welchem die Direction der Reiſe anbefohlen war/ Antonio Bonin/ Peter Glaſenappen/ Thomas Monnechowen/ Thomas Heydebrechen/ vnd Michel Manteuffeln/ kam innerhalb fuͤnff Wochen von Stetin biß nach Florentz in Jtalien/ ſahe alda das Fuͤrſtliche Beylagerdes Großhertzogen Coßmi Medices mit einẽ Fraͤwlein aus Oſterreich nebenſt aller Pracht an/ folgends hielt er ſich in der Beruͤmbten Academia zu Padua den Winter auff/ erkuͤndete ſich des Venetianiſchen wolbeſtaltẽ Regiments beſter maſſen/ vnd beſahe im folgenden Jahre/ was im gantzen Jtalien/ inſonderheit zu Rom/ vnd Neapolis denckwuͤrdiges zu finden iſt.
Begab ſich auch zu Waſſer/ vnd ſiegelte nicht ohne groſſe Gefahr eines augenſcheinlichen Schiffbruchs in Sicilien/ vnd von dannen in die Jnſul Maltam/ da Jhme von den Teutſchen Rittern ſondere Ehre iſt erzeiget worden.
Vnterdeſſen hette Hertzog Vlrich von Tuͤbingen ſich auch auffgemachet/ war durch Schwaben/ Bayern/ Tyroll vnd uͤber das Alpengebirge in Jtalien auff Venedig gekommen/ vnd als Er ſich daſelbſt zweene Monat auffgehalten/ begab Er ſich weiter nach Rom/ vnd ſahe daſelbſt am Heiligen Oſtertage den Bapſt Paulum V. Meſſe halten/ vnd die guͤldene Pforte bey groſſem zulauff des Volcks eroͤffnen.
Nam auch ſeinen Excurs nach Neapolis/ vnd erwartete daſelbſt ſeines Brudern H. Georgij aus der Jnſul Malta.
Als Er aber Nachricht erlangete/ das deſſen zukunfft ſich noch eine zeitlang verweilen wuͤrde/ zogk Er wieder auff Rom/ vnd von dannen nicht ohne groſſe Leibes Schwachheit vber das Alpen Gebirge Sicnas zu ruͤcke in Franckreich/ da Er uͤber einen Monat bis zu volliger wiederbringung der Kraͤffte ſich auffgehalten hat/ vnd war in beſchawung aller antiquiteten/ vnd vornehmen Gebaͤwden vnd anderer Dinge ſo embſig/ das Er mit eigener Hand alles in ein beſonders Buͤchlein verzeichnete.
Als aber Hertzog Georgius nach abgelegeter Maltheſiſcher Reyſe wiederumb zu Neapolis anlangete/ vnd vernam/ das ſein Bruder etwa vor drey oder vier Tagen daſelbſt geweſen war/ wolte Er Jhn gerne ſprechen/ poſtierete von Neapolis nach Rom/ vnd von dannen auff Venedig vnd Padua/ letzete ſich daſelbſt mit dem Rectore vnd Conſiliario Academiæ vnd Adel Teutſcher Nation in einem gehaltenen Panquet/ vnd kam uͤber das hohe rauche Gebirge Montſenis nach Lion an/ traff daſelbſt mit ſonderbahren Frewden ſeinen Bruder H. Vlricum an/ vnd beſahe nebenſt Jhm die vornembſte Orter in Franckreich.
Zu Montpelier aber ſchieden beyde Bruͤder wieder von einander/ vnd H. Georgius nam das Winter Quartier zu Angiers; H. Vlricus aber nam einen Excurs in Hiſpanien durch die Graff ſchafft Roßilien auff Barcelona/ vnd das Cloſter Monſerrata/ daſelbſt das beſchriene Heyligthumb zu ſehen/ weiter durch Arragonien/ vnd Caſtilien/ auff die Koͤnigliche Reſidentz Madrill/ von dannen auff Toledo/ vnd das beruͤmbte Cloſter Eſcurial/ darin Kaͤyſer Carolus V. geſtorben vnd begraben lieget.
Von dannen ging die Reyſe weiter auff Buͤrges vnd Valedolit vnd alſo zuruͤcke in Franckreich auff Poictiers/ da ſie das Winterlager angeſchlagen.
Vnterdeßtrat das mdcx. Jahr heran/ vnd ſolte zu Paris der Koͤniginnen Kroͤnunge mit praͤchtigen Solenniteten nun mehr angeſtellet werden.
Drumb erhub ſich Hertzog Georgius/ zu dem Bruder/ von Angiers/ vnd ſie begaben ſich beyderſeits nach Paryß.
Sahen erſtlich wie der Koͤnig Heinricus IV. in dem feſten Schloß Beauvincentz die ſtrumoſos oder Kroͤpfichte vnd Krancken/ an der Zahl bey cccc. am heiligen Oſtertage anruͤhrete/ hernach wie die Koͤniginne Maria de Medices zu S.
Denys mit groſſer Koͤniglicher Pracht gekroͤnet ward.
Weil aber alsfort folgendes Tages/ war der xiv. Maij/ der Koͤnig durch einen ſchnoͤden Meuchelmorder jaͤmmerlich erſtochen ward/ vnd daruͤber ſich ein groſſer Tumult erregete/ das ſichs faſt anließ/ als wolte bey dieſes Koͤniges entleibung eben ſo ein Blutbad/ als vor xxxviij. Jahren bey ſeiner Hochzeit vorgangen war/ erfolgen/ ſind beyde Gebruͤdere ſambt Jhrem Comitat in groſſe Leibes vnd Lebens Gefahr gerathen/ aber durch GOttes Gnade daraus errettet worden.
Aus Franckreich haben ſie ſich zu Schiff uͤber Meer in Engeland ſetzen laſſen/ vnd ſolches Koͤnigreich neben Schottland perluſtriret.
Vnd weil eben zu der Zeit des Koͤniges in Groß Britannia Eltiſter Sohn Printz Heinrich Friederich/ zu einem Hertzogende Wallis/ vnd alſo zum Succeſſoren des Reichs/ bey groſſem Frewden Feſte erklaͤret ward/ ſind ſie durch beforderung Hertzog Friderich Vlrichs zu Braunſchweig vnd Luͤnenburg/ mit deme Hertzog Vlrich zu Tuͤbingen vor deme in Kundſchafft gerathen war/ vnd den ſie anjetzo fuͤr ſich funden/ vom Koͤnige vnd Jungen Printzen/ mit zu den Ritterſpielen/ vnd Balletten eingeladen/ haben ſich bey dem Rinckrennen gebrauchen laſſen/ vnd gutes Lob eingeleget.
Nach genommenem Abſcheid von den Koͤniglichen Perſonen giengen ſie wiederumb zu Schiff/ kamen zu Callis an/ reiſeten durch Flandern/ Braband/ Holl- vnd Seeland/ vnd wendeten ſich endlich wiederumb nach jhrem Vaterlande/ daß ſie auch durch Frießland auff Embden/ Bremen/ Hamburg/ Luͤbeck/ Wißmar vnd Roſtock erlanget/ vnd ſind alſo den xix. Auguſti im Jahr mdcx. mit Gluͤck vnd guter Geſundheit zu Stetin angekommen/ vnd von der gantzen Hoffſtat mit groſſem Frolocken empfangen worden.
An. 1610. im Majo.
14. Maij.
An. 1610.
19. Aug.
9. Es ſtirbet die Graͤffin von Eberſtein/ vnd andere 12. Julij.
Jm lauffenden mdcviij. Jahre ſtirbet Margaretha geborne aus dem Landgraͤfflichen Hauſe Heſſen/ Graff Steffen Heinrichs von Eberſtein/ Herren zu Newgard vnd Maſſow Gemaͤhlin/ eine Chriſtliche Gottſelige Graͤfin/ nach deme ſie xxxj. Jahr mit Jhrem Herren zugebracht.
Sie verlies nach ſich zwo Toͤchter/ dero eine Sabina Hedewich/ zu Speyr/ anno mdlxxix. gebohren/ Herren Erdman zu Putbuſch vnd Comptorn zu Wildenbruͤche/ die andere Waldburgies zu Speyr. anno mdlxxxj. gebohren/ Herren Ernſt Ludewig/ Freyherren von Putbuſch ehelich beygeleget iſt.
Auch ſterben Moritz Bandemer F. Jaͤgermeiſter/ Gabriel Engel hard von lxxxix. Jahrẽ/ Kaͤyſerlicher Saltzfactor/ Severinus Stalkopff Diaconus zu Pyritz/ deme Johannes Gruͤnenberg im Ampte gefolget.
An. 1679.
An. 1581.
10. Was ſich auſſer Landes begeben.
18. Jul.
Vmb dieſe Zeit ſtirbet auch Churfuͤrſt Jochim Friederich bey Coͤpnitz auff dem Wagen/ als er ſich von dem Ampt Storckow/ da Er ſich uͤbel befand/ des Morgens fruͤenach Berlin der Schwacheit beſſer abzuwarten/ begeben wolte/ nach deme Er xxxj. Jahr das Ertzbiſtumb Magdeburg/ vnd ins eilfftehalb Jahr das Churfuͤrſtenthumb loͤblich vnd wol verwaltet hette.
Nach Jhm kompt ſein Sohn Johan Sigißmund alßfort zur Regierung/ als fuͤr wenig Wochen Ertzhertzog Matthias zum Koͤnige in Hungarn erwehlet war.
Denn da derſelbe vermerckete/ daß ſeyn Bruder der Roͤmiſche Kaͤyſer Rudolphus mehr ein Aug auff Ertzhertzog Ferdinand von Graͤtz/ als auff Jhn geworffen hette/ vnd ſonſt nicht mit der Regierung/ die meiſtentheils durch frembde vnd verdaͤchtige Perſonen gefuͤhret ward/ zu frieden war/ gebrauchete er ſich der Gelegenheit/ das die Oeſterreicher vnd Maͤhren mit den Hungern/ zur Handhabung jhrer Freyheit vñ Religion/ einen Bumd gemachet hetten/ vnd zogk mit Heereskrafft in Boͤhmen/ bey dem Kaͤyſer vnd den Standen die Noturfft muͤndlich wegen boͤſer Rathgeber fuͤrzutragen.
Vnd ob wol Jhme anfaͤnglich von dem Kaͤyſer vnd den Boͤhmiſchen Staͤnden/ die mit den Hungeriſchen vnd Oeſterreichiſchen/ weil Jhnen der Kaͤyſer ohne das gute Hoffnung wegen Freyheit der Religion machete/ im verbuͤndnuͤß nichts wolten zu thun haben/ ein Kriegesvolck in Eyl entgegen gefuͤhret ward/ ſo ward doch die Sache endlich dermaſſen vertragen/ das der Kaͤyſer ſeinem Bruder Matthias die Hungeriſche Cron ſampt Oeſterreich Maͤhren vnd andern Landſchafften abtrat/ vnd verwilligete/ daß Er zu Preßburg gekroͤnet wuͤrde.
ANNUS 1609. 1. Der Stetiniſche Hoff wird von vielen Fuͤrſten vnd Kaͤyſern vnd Koͤniglichen Legaten beſucht.
Da beſagter maſſen die junge Herrſchafft auſſer Landes peregrinirete/ iſt der Fuͤrſtliche Hoff zu Alten Stetin von vnterſchiedlichen Fuͤrſtlichen Perſonen beſuchet worden.
Dann weil Hertzog Philippus ein ſehr hochverſtaͤndiger vnd guͤtiger Herr war/ beliebete es vielen mit Jhme in Freundſchafft zu ſtehen/ auch wol ſich Raths bey Jhme zuerholen.
Alſo haben ſich im Jahr mdcjx. bey Jhme befunden/ Fridericus der Hertzog aus Curland/ Adolff Friederich Hertzog aus Mechelnburg/ wie auch ein Schleſiſcher Hertzog von Muͤnſterberg: Jmgleichen hat ſich die Churfurſtliche Wittibe aus Sachſen in die ſechſte Woche bey jhm auffgehalten/ vnd die Fuͤrſtliche Mechelnburgiſche Wittibe von Grabow hat Jhn auch/ weil ſie jhn als einen Sohn liebete/ in ſonderbahrer Liebe heimbgeſucht.
Es iſt auch im Martio ein Kaͤyſerlicher Geſandter Ehrenfried von Minckwitz bey Jhme angelanget/ vnd hat wegen der Roͤm. Kaͤyſerlichen Mayt.
bey dero der Hertzog in hohem anſehen war/ vnd die Er auch biß an ſein Ende hoͤchlich ehrete/ etliche Werbungen abgeleget/ deme dann viele Gnade vnd Ehre wiederfahren iſt.
Eben in ſelbigem Monat hat auch die Koͤnigl. Mayt. aus Dennemarck eine Legation anhero ſpedieret/ welche gleichfals hoch iſt reſpectieret/ vnd mit gutem Begnuͤgen abgefertiget worden.
Ob aber wol dabey ein Vnfall ſich zugetragen/ weil das Brawhaus zu Hofe/ wider aller vermuthen/ bey Nachtſchlaffender Zeit/ ein fiel/ ſo hat man gleichwol auch hierein Gottes gnaͤdige Vorſorge vermercket/ weil ſolcher Einfall ohne beſchedigung einiges Menſchen geſchehen iſt.
8. Jan. 27.
Febr. 17.
Maij. 24. Maij.
13. Mart.
19. Martij.
19. Martij.
2. Die Wittbe von Loytz zeucht jhren Hoff ein.
Jn Wolgaſtiſcher Regierung hat die Wittbe von Loytz zur auffhebung der vngelegenheit/ darin ſie wegen vieler zugewachſener Außgabe gerathen/ mit Conſens Hertzog Philip Juliuſſen/ Jhres Sohnes/ vnd der Landſchafft/ jhren Hoff eingezogen/ vieletewre vnd koſtbahre Sachen zu Gelde gemachet/ vnd Jhre Ampt vnd Leibgedinge Loytz/ wie auch Ludewigsburg zu Abtragung aller Buͤrden angewend/ vnd ſich etliche Gelder draus vorbehalten/ die uͤbrige Jntraden aber denen/ welchen ſie verhafftet/ cedieret/ auch den Sophienhoff auff gewiſſe Pfand Jahr verlaſſen.
3. Die Coͤßliniſche Schloß Kirche wird inauguriere/ vnd die in der Stadt mit Orgeln vnd Kronen gezieret.
24. Jun.
Jn dieſem Jahre auff St.
Johannis Tag iſt die Schloßkirche zu Coͤßlin/ ſo Hertzog Franciſcus/ Biſchoff zu Cammin/ auffs zierlichſte mit ſehr ſchoͤnen artlichen Gemaͤlten/ zu dero verfertigung Er einen Kuͤnſtler aus Niederland verſchrieben hette/ vnd anderem Kirchen Ornat mit groſſem Koſten anfertigen/ vnd außſtaffieren ließ/ in beyderſeits etlicher Chur- vnd Fuͤrſtl. Perſohnen/ durch den Stifftiſchen Superintendenten M. Adamũ Hameln inauguriret/ zum Gottesdienſt bewiedmet/ vnd zur H. Dreyfaltigkeit genennet worden.
Es iſt dieſe Kirche vorzeiten im Bapſtthumb der Heiligen Jungfrawen St. Marien/ vnd dem Jungfrawen Cloſter Ciſtertienſer Ordens zugeeignet geweſen.
Folgendes als in dieſen Landen die Clofier wegen deſſen/ das jederman/ auch auß den Cloͤſtern/ ſich den Evangeliſchen Predigten anhaͤngig machete/ leer vnd wuͤſte wurden/ iſt kein Gottesdienſt drin verrichtet/ ſondern gutes theils verfallen/ vnd gantz wuͤſte geworden.
Jmgleichen hat die Stadt Coͤßlin jhre Kirche vmb dieſe Zeit ſo wol mit einer ſchoͤnen newen Orgel/ durch den beruͤmbten Meiſter Paul Luͤdeman/ der newlich in dem abermahligen Kaͤyſerlichen Einfall in Paſewalck einen ſo gefehrlichen Schuß/ eben da er ſich an einem Ort verkrochen/ in den Schenckel bekommen hat/ das Er daran hat ſterben muͤſſen/ als mit einer kuͤnſtlich gemacheten Meßingiſchen Krone/ ſo zwoͤlff Centner wieget/ außzieren laſſen.
4. Es ſterben Ewald Fleming/ Caſpar wolde/ Jochim von Wedel/ Tide von der Zinne/ Friderich von der Oſten/ Heinrich vnd Hennig Borcke/ Jurgen Gieſe/ M.
Lucas Tabbert/ Otto Ram̃/ Johañes Blenno/ Matthias Manwich.
Sonſten haben in dieſem vnd den vorigen Jahren des Welt im Weltlichem Stande viele vornehme alte von Adel vnd Land Raͤthe abgedancket/ als Ewald Fleming der Land- Marſchalck/ Caſpar von Wolde/ erſt Stetiniſcher Cantzler/ hernach Hauptman auff Colbatz/ Jochim von Wedel ein ſehr gelarter Mann/ der ein Pommeriſch Chronicon/ inſonderheit ſeiner Familij zur Nachrichtung/ vnd andere nuͤtzliche Schrifften/ abgefaſſet hat/ Tide von der Zinne/ der letzte des Geſchlechtes/ Friederich von der Oſten/ Heinrich Borcke/ Henning Borcke ein beredſamer gelarter hochbegabt er Mann/ vnd andere mehr.
Auch ward einer von Pirchen ein vornehmer von Adel/ weil Er einen andern vom Adel fuͤr der Fauſt erſtochen zu Hofe juſtificieret.
Vnd ob wol viele Vorbit fuͤr Jhn geſchahe/ ſo wolte doch Hertzog Philippus mehr das Geſetz Gottes/ als der Leute affecten anſehen.
Neben jhnen verfielen zu Stetin innerhalb viij. Tagen der Eltiſte Caͤmmerer Juͤrgen Gieſe/ der Eltiſte Paſtor M.
Lucas Tabbert/ vnd der Eltiſte Scoͤppenherr Otto Ramm/ nicht ohn ſonderlich auffſehen der Stadt Stetin/ die nicht wuſte/ was GOtt mit abforderung ſolcher drey Eltiſten in dreyen Standen vorhette.
Gemelter M. Tabbert war erſtlich vor zwey Jahren vom Paſtorat zu St. Nicolai fuͤr einen Paſtoren zu St. Jacob beſtellet.
Als Er nun der Welt abgedancket/ notificierte ſolches Burgermeiſter vnd Rhat/ auch die Alterleute des Kauffmans/ Gilde vnd Gewerck alßfort gen Hofe/ vnd damit eine tuͤgliche Perſon an deſſen Stat bey Zeiten moͤchte beruffen/ vnd das Chriſtliche Werck nach geendigetem Gnaden Jahre durch vorerregeten/ vnd annoch vnentſcheidenẽ vnd außgeſetzeten Streit/ nicht weiter gehindert/ ſondern viel mehr in richtigen Stand gebracht werden/ haben ſie zu fernerer Außfuͤhrung jhres am Jure Patronatus bey der zu St. Jacob vnd St.
Nicolaus vnd anderer Stadt Kirchen habender Gerechtigkeit/ vnd beybehaltenen Beſitzes/ eine ſchrifftliche Noturfft vbergeben/ vnd damit weitleufftig außgefuͤhret/ das ein Rhat durch abſterben des Alten Prioris/ vnd des Apts zu Bamberg endlicher Begebung ſeines Rechtens/ wie auch durch die erſte Viſitations Abſcheidevnd/ darin zugelaſſene volkomliche Macht/ in der verſtorbenen oder abgeſtandenen Stelle eine andere taugliche Perſohn zuerwehlen/ das Jus Patronatus erlanget.
Vnd ob zwar die Landesfuͤrſten/ als Ober Patronen/ ſich des Kirchen Regiments ſo wol bey jhnen/ als im gantzen Lande in Viſitationen der Kirchenguͤter/ vnd auffnehmung der Rechnungen vnd anderen Dingen angenommen/ ſo ſey doch weder anderen mittelbaren Patronen/ noch jhnen ſo der jhrem Rechte damit etwas benommen/ vnd habe ein Ehrbahr Rhat/ als Nicolaus Hoͤfes/ geweſener Paſtor in St. Nicolaus Kirchen/ im Jahr mdxlj. abgegangen/ an deſſel ben ſtatt Bernhardum Stroſchneider/ ſo hernach Fuͤrſtlicher Hoffprediger geworden/ imgleichen auch Andream Wolgemuth/ Antonium Remmelding/ Gregorium Stallkopff zu Predigern vnd Capellanen in St. Jacobs Kirchen/ wie auch M.
Petrum Hartmannum/ M.
Martinum Frieſen/ vnd nach deſſen verurlaubung/ M.
Lucam Tabberten/ zu Paſtoren in St. Nicolaus Kirche/ vnd D. Johannem Cogelerum zum Paſtoren in St. Jacobs Kirche/ ohne jenige einrede/ beſtellet/ vnd angenommen/ vnd in den Vnterhandlungen/ die zu vnterſchiedlichen Mahlen/ zu erkundigung der Gerechtigkeit des Juris Patronatus ſo die Landesfuͤrſten haben ſtreitig machen wollen/ niemahln ſich von Jhrem Beſitz des Rechtens gegeben.
Wie nun aber dieſer ſtreitige Punct nach drey Jahren ſey beygeleget/ ſol an ſeinem Orte gemeldet werden.
5. Die Stetiniſchen deduciren Jhre Recht wegen des Patronats in jhren Kirchen.
Noch zwene andere fromme gelarte Prædicanten hat Pommern diß Jahr verlohren/ als Johannem Blennonem/ einen Achzigjaͤhrigen Mann/ der xxxviij. Jahr der Kirchen zu St. Niclaus in Stetin loͤblich/ vnd Chriſtlich auffgewartet/ vnd einen Sohn Fauſtinum/ der Jhm zum adjuncto ſchon fuͤr zwey Jahren war zugeordnet/ vnd annoch ſeine Stelle bekleidet/ nachgelaſſen hat; vnd Matthiam Mannwich/ der zu Gartz im Weinberg des HErren ſeine Arbeit viele Jahr trewlich verrichtet hette.
6. Was ſich auſſer Landes begeben.
Auch iſt in dieſem Jahr im Majo Martinus/ Herrmeiſter des Johanniter Ordens/ der letzte Graff von Hoenſtein/ Herr zu Vierraden vnd Schweet/ ohne Erben im lxxxv. Jahr ſeines Alters/ als Er xl.
Jahr das Heermeiſter Ampt/ durch Marck/ Sachſen/ Pommern/ vnd Wendland gefuͤhret/ abgegangen/ ein loͤblicher Gottesfuͤrchtiger Herr/ der nicht allein das Sonnenbergiſche Hauß erweitert/ ſondern auch auff Kirchen vnd Schuelgebaͤwde/ inſonders aber auff vnterhaltung der Kirchen vnd Schueldiener zu Sonnenberg vnd Schweet viele gewandt hat.
Seine Graff- vnd Herꝛſchafften werden nunmehr zu der Mittelmarck gerechnet/ weil ſie dem Churfuͤrſtlichen Hauſe Brandenburg durch ſolchen Todtesfall zu gefallen ſind.
Sonſten ward der freye Gebrauch der Religion ſo wol den Maͤhrern vnd Oeſterreichern vom Koͤnige Matthia/ als durch den Majeſtet Brieff den Roͤmiſchen Staͤnden vom Kaͤyſer Rudolpho vergoͤnnet vnd zugelaſſen.
Vnd im Niederlande ward zwiſchen dem Koͤnige aus Spanien vnd den Staden von Holland ein zwoͤlffjaͤhriger Stillſtand der Waffen/ nach langwirigen Tractaten/ geſchloſſen.
Dagegen erhub ſich in den Guͤliſchen Laͤndern eine newe Vuruhe/ weil nach ableiben Hertzog Johan Wilhelms ſo wol der Churfuͤrſt von Brandenburg Johan Sigismund/ als Pfaltzgraff Wolffgang Wilhelm von Newburg/ als naͤhiſte Erben/ den Beſitz der erledigten Laͤnder ergriffen/ welcher jhnen doch von andern ſtreitig gemacht ward/ dermaſſen/ das nebenſt andern auch Ertz- Hertzog Leopoldus Perſoͤnlich als Kaͤyſ. Commiſſarius/ mit wiederwertigen Mandaten zu Guͤlich ankam/ von welchen ſie aber feyrlich appelliereten/ vnd jhre inhabende Poſſeßion mit bewapneter Hand zu behaupten ſich vnterſtunden.
Hierauff tritt nun das mdcx. Jahr an/ bey deſſen Eingang kamen etliche Fuͤrſten vnd Stande zu Schwaͤbiſchen Halle zuſamen/ vnd in betrachtung/ das eine Verbuͤndnus vnter den Roͤmiſchen Catholiſchen auffgerichtet were/ welche ſie die heilige Liga nenneten/ vnd die/ aller muthmaſſung nach/ zu vnterdruͤckung der Evangeliſchen Staͤnde angeſehen war/ vber welche General Obriſter/ der Hertzog aus Baͤyern/ vnd General Leutenant Johan Tſerclaes/ Freyherr zu Tiily vnd Marbars war/ ſchloſſen ſie auch eine ſtarcke Verbuͤndnus/ die ſie eine Vnion nenneten/ dero Principal Landgraff Moritz von Heſſen/ Fuͤrſt Chriſtian von Anhalt aber vnd dann Marggraff Jochim Ernſt zu Onoltz Anbach Cooperanten vnd Generall Feld- Oberſten waren/ vnd entdecketen durch jhre abgeordnete Kaͤyſerlicher Mayt. die Vrſachen/ dadurch ſie zu ſolch einem Wercke gebracht weren.
Weil dann nun die Guͤliſche Sache hiebey auch in Gefahr ſtand/ als hat ſich Churfuͤrſt Johan Sigismund aus Brandenburg auch zu ſolcher Vnion finden muͤſſen.
Denn es war verwichenes Jahr/ wie geſaget/ Johan Wilhelm/ der letzte Hertzog von Guͤlich/ Cleve vnd Bergen/ ohne Maͤnnliche Erben abgegangen.
Weil er nun Fraw Annen/ ſo ſich hochgemaͤltem Churfuͤrſten hette vermaͤhlen laſſen/ Mutterbruder war/ als maſſete Er ſich/ als der gemeltes Hertzogen aͤltiſte Schweſter Tochter zur Ehe hatte/ ſolcher Laͤnder an.
Denn gemelter Fraw Annen Mutter Maria Leonora war jhres Vatern Hertzog Wilhelmi aͤltiſte Tochter/ nichts deſto weniger ſetzeten ſich Jhme viele entgegen/ erſtlich drey Fuͤrſtliche Haͤuſer/ an welche eben ermaſſen gemelten Herren Wilhelmi drey Toͤchter geheurahtet hetten/ vnd vornemblich Wolffgang Wilhelm Pfaltzgraff von Newburg/ der aus Anna Magdalena der ander gebohrnen Tochter Hertzog Wilhelmi gebohren war/ vnd alſo der andern Schweſter aͤltiſter Sohn war/ auch endlich dieſer Sachen halben zu der Baͤpſtiſchen Lehre vmbtrat.
Hernach ſprach Chur Sachſen auch darumb/ als deſſen Vorfahren/ vnd inſonderheit Johan Friederich/ welcher mit einem Guͤliſchen Fraͤwlein Sibylla ein Recht an gemeltem Hertzogthumb erlanget/ auff einen Todtesfall von vielen Jahren her mit den Laͤndern von Kaͤyſ. Mayſt. belehnet weren.
Andere wandten anders vor.
Seine Gerechtigkeit nun zu handhaben/ begab ſich Churfuͤrſt Johan Sigismund mit in die Vnion.
Aber Pommern wolte ſich keines weges darhin verſtehen/ ob ſchon fleißig drumb angehalten ward.
Es iſt wol deßenthalben ein Wuͤrtenburgiſcher Geſandter D. Hieronymus Bechler zu den Hertzogen abgefertiget geweſen/ vnd Hertzog Philipp Julius hat ſo wol dieſer Sachen halben/ als aus andern Vrſachen in dieſem Jahr nicht allein Hertzog Philippum zu Stet in heimbgeſucht/ ſondern iſt auch zweymahl mit ſeiner Gemaͤhlin auff Einladen des Churfuͤrſten zu Brandenburg/ als nach Pfingſten/ vnd auff Martini/ zu Berlin angelanget/ vnd mit vieler Ehr vnd Freundſchafft empfangen worden.
Aber es iſt dabey geblieben/ das Pommern zu keiner Vnion/ Liga oder Verbundnus/ davon die Fuͤrſten durch Kaͤyſerl. Mayt. abgemahnet waren/ ſich hat wollen bringen laſſen.
ANNUS 1610. 1. Pommern wil ſich nicht mit in die Vnion begeben/ die von andern Evangeliſchen Fuͤrſten geſchloſſẽ ward.
28. Aug. 27. Febr.
2. Hertzog Frantzen Beylager mit Sophia einem Churſaͤchſiſchen Fraͤwlein.
4. Mart.
Vnterdeß hette Hertzog Franciſcus der Biſchoff zu Cammin die Reſolution gefaſſet/ ſich mit dem Churfuͤrſtlichen Hauſe Sachſen zu befreunden/ geſtalt er dañ auff vorhergehabten reiffen Rhat ſeiner geliebten Bruͤder/ vnd Mumen/ der Mechelburgiſchen Wittiben/ ſeine Rhaͤte naher Dreßden abgefertiget/ vnd vmb Fraͤwlein Sophia/ geborne aus Churfuͤrſtlichem Stamme zu Sachſen/ Churfuͤrſt Chriſtian II.
vnd Johannis Georgij Schweſter gebuͤhrlich werben laſſen/ wie dann auch nicht allein die Zuſage/ beſondern auch im Monat Auguſto das Fuͤrſtliche Beylager in anſehenlicher ſtattlicher verſamblung vnd Kegenwart vieler Chur vnd Fuͤrſtlichen Perſonen/ ſo auch Kaͤyſer-Koͤnig-Chur- vnd Fuͤrſtlichen Bottſchafften auffm Churfuͤrſtlichen Hauſe zu Dreßden drauff erfolgete.
Hertzog Philippus hat ſeinen Bruder Hertzog Bogislaffen vermoͤcht/ an ſeiner Stelle dieſer ſtattlichen zuſamenkunfft beyzuwohnen/ vnd als vorhochgemelte Furſtin im October aus Meiſſen in Pommern/ durch dero Fraw Mutter/ auch Bruder vnd Schweſter/ Hertzog Auguſtum zu Merßburg vnd Fraͤwlein Dorothea Aptisſin zur Quedlinburg/ wie auch Hertzog Albrechten von Holſtein/ auffs Hauß Buͤtow/ welches jhr zum Leibgedinge verordnet war/ heim bgefuͤhret ward/ ſie vnd den ſaͤmptlichen anſehenlichen Comitat freundlich empfangen/ vnd gebuͤhrender maſſen tractiret.
3. Heinrich Rameln vnd Otto Rammins gleiches Leben/ Ehre Alter vñ Ablebẽ.
Ehe aber dieſe newe Frewde ins Land kam/ verlohr daſſelbe/ vñ nebenſt jhme die Cron Dennemarck/ in einem Monat/ nemblich im Februario/ zweene Maͤnner/ gleiches Alters vnd Ehren; Als Heinrich Rameln vnd Otto von Rammin.
Jener hat in ſeiner Jugend ſich in den Provincien Europæ/ im gelobten Lande/ vnd andern Oertern in Aſia/ wie auch in Egypten wol verſucht/ iſt folgendes zum Aſſeſſorn zu Speyr geſetzet/ vnd hat drauff erſtlich bey Hertzog Johan Friederichen/ hernach bey Koͤnig Friederichen/ vnd Koͤnig Chriſtiano IV. in Dennemarck das Cancellariat Ampt mit ſonderlichem Anſehen vnd groſſen Lobe viele Jahr verwaltet.
Dieſer hat imgleichen nach vielen nutzbaren Peregrinationen/ ſo er in ſeiner Jugend verrichtet/ ſich durch ſeine Beredſamkeit vnd hohen verſtand/ bey vnterſchiedlichen Koͤniglichen vnd Fuͤrſtlichen Hoͤfen ſehr beruͤmbt gemacht.
Jſt erſtlich der domahligen jungen Fuͤrſten von Pommern Johan Friederichen/ Bogislaffen/ Ernſt Ludewigen/ vnd Barnimbs Hofemeiſter geweſen/ hernach hat er Hertzog Juliuſſen zu Braunſchweig/ vnd Joachim Friederichen dem Ertz Biſchoff von Magdeburg vor einen Hoff Rath auffgewartet/ vnd ſich dermaſſen in Legationibus an Kaͤyſer- Koͤnig- vnd Fuͤrſtlichen Hoͤfen gebrauchen laſſen/ das er laut/ ſeiner eigenen Verzeichnus/ ſo guth als zwey tauſend Teutſcher Meylen in anderthalb Jahren gereiſet/ vnd druͤber von Jhrer Kaͤyſ. Mayſt. aus eigener Bewegnus/ nebenſt andern Kaͤyſerlichen Bezeigungen/ mit dem Palatinat begnadet worden.
Hernach hat er das Cancellariat Ampt bey Hertzog Johan Friederichen gantzer xviij. Jahr bedienet/ ſich doch deſſen Alters halben endlich entbrochen/ vnd gleichwol den Decanat im Thumb Capittel beybehalten.
Jſt ſonſten ſehr feſtes vnd geſundes Leibes geweſt/ vnd hat von keinem Hauptwehe vnd Treumen die gantze zeit ſeines Lebens gewuſt.
Vnd iſt zuverwundern/ das dieſe beyde vornehme Maͤnner in gleichem Jahre gebohren/ gleiche Arbeit verrichtet/ gleiche Ehre erlanget/ beyde in jhrem Vaterlande/ jener zu Wuͤſtervitz auff ſeinem Ritterſitz/ dieſer zu Stetin/ eines ſanfften Todtes geſtorben ſein.
1. Febr. 18 Febr. P. Frideb l. 3. Stetin. Hist. pag. 79.
ex intimatione Mart. Chem.
Sonſten ſterben auch in Alten Stetin noch drey alte Buͤrger/ ſo cclxxxiv. Jahr zuſamen gebracht haben/ als Valentin Muͤller von lxxxiv. Jahren/ Marten Bartholomæus/ Seidenkramer/ ein Achzigjaͤhriger/ vnd Mattheus Schacht von cxxv. Jahren.
Auch gehet ab zu Stetin Jacobus Wichman/ beyder Rechten Doctor/ Joachimus Goltze/ F. Hoffgerichts Advocat vnd Syndicus der Garcziſchen/ vnd Jacob Lange/ Rhatsverwandter vnd Stadt-Richter/ ein auffrichtiger redlicher Mann/ mit deme Gott ſo ſchleunig aus dieſer Welt geeilet/ das er in einem Viertelſtunde/ geſund/ Kranck vnd Todt geweſen.
Ferner ſtirbt zu Golnow der alte Præpoſitus M.
Paul Elard von lxxjj. Jahren/ der ſeinem Ampt an ſolchem Orte xlij. Jahr loͤblich/ vnd wol vorgeſtanden/ vnd an ſeine Stelle iſt folgendes Jahr M. Johannes Rhete von Stetin buͤrtig wider angenommen worden.
Sonſten wird M.
Petrus Coͤlemannus von der Profeſſion aus dem Fuͤrſtlichen Stet iniſchen Pædagogio von Hertzog Franciſco zum Coͤßliniſchen Stifftiſchen Hofeprediger beruffen/ vnd an ſeine ſtatt wird widerumb M. Heinricus Kielman Auſtriacus zum Con Rectorat ins Pædagogium von Leypzig angenommen.
4. Es ſterben drey alte Buͤrger ſo 289. Jahr zuſamen gebracht/ D. Jacobus Wichman/ Joachimus Goltze Jacob Lange/ M.
Paulus Elardus.
Auſſer Landes ward in Franckreich Koͤnig Heinricus IV. da er ſich zum Zugk in Deutſchland wegen der Guͤliſchen Sache fertig machete/ von einem verruchten Buben Frantz Ravaillace/ ſonſt einem Gerichts Procuratoren/ in einer Gutſchen erſtochen/ vnd ſein Sohn Ludovicus XIII. trat alßfort in die Regierung.
Auch ſtarb Fridericus IV. der Churfuͤrſt aus der Pfaltz/ nach deme Er xviij. Jahr regieret hette/ vnd weil ſein Sohn Fridericus V. noch Minderjaͤhrig war/ nam ſich Johannes von Zwiebruͤcken der Vormundſchafft an/ verwaltete dieſelbe biß ins ſechſte Jahr/ vnd wehrete/ ſo viel er koͤnte/ daß das Paſſowiſche Volck/ ſo vom Hertzogen Leopoldo ins Paſſowiſche vnd Straßburgiſche Biſchoff thumb verleget war/ keinen Schaden dem Lande zufuͤgete.
5. Was ſich auſſer Landes begeben.
ANNUS. 1611. 1. Zwiſtigkeiten zwiſchen dem Rhat vnd Buͤrgerſchafft zu Stralſund durch den Landsfuͤrſten entſcheiden.
Jm Jahr mdcxj. haben ſich zwiſchen Rath vnd Buͤrgerſchafft zu Strallſund etliche Zwiſtigkeiten angeſponnen/ vnd weil in denſelben beyzulegen etliche Sachen in guͤthlicher Handlung der zwiſtigen Parten vorgelauffen/ vnd geſchloſſen waren/ die der Landsfuͤrſte Philipp Julius nicht billigen wolte/ wurden die Paͤſſe der Stadt von jhme verſperret/ die Maͤrckte verboten/ vnd andere Gewalt vorgenommen/ auch noch ein mehrers gedrohet/ wo nicht guͤtlicher Tractat bewilliget wuͤrde.
Dann es wolte der Landesfuͤrſte/ laut der außgegebenen Patenten/ nicht zugeben/ das etliche jhren eigen Nutzen in der Stadt/ vnd einen Dominat uͤber Buͤrger ſuchen ſolten/ vnd wolte auch alſo mit ſolcher Vngnade nicht gemeine Stadt vnd Buͤrgere/ auch nicht den gantzen Rhat/ ſondern etliche drunter gemeinet haben.
Weil nun die Gemeine aus ſolchen Patenten vernam/ das jhre Privilegia hiedurch nicht ſolten geſchwaͤchet/ ſondern vermehret werden/ ward es dahin befordert/ das Hertzog Philip Jullus mit einem anſehenlichen Comitat in die Stadt kam/ zu beſſerer Handhabung der Sachen die Buͤrger vnd Einwohner von jhren Eyden/ ſo ſie dem Rhat geleiſtet/ entloͤſete/ etliche veraͤnderungen im Collegio des Rhats vnd hundert Maͤnneren/ mit entſetzung vnd new Erwehlung etlicher Perſonen/ vornam/ vnd einen endlichen Schluß/ darnach ſich die gantze Stadt zu richten hatte/ abfaſſete.
2. Hertzog Philippus wird auff der Hinter Pommeriſchen Reyſe kranck:
Kompt wieder in die Re-
Hertzog Philippus vnterdeß nam eine Reiſe in Hinter- Pommern auff ſich/ vnd ſuchete ſeine freundtliche liebe Bruͤdere Franciſcum zu Coͤßlin/ vnd Bogislaum vnd Georgium zu Ruͤgenwalde Bruderlich heimb/ fiel aber drüber in eine ſchwere Kranckheit/ daraus er doch durch Gottes Huͤlffe in kurtzer Friſt gnaͤdiglich errettet iſt.
Auff ſeiner Ruͤckreyſe haben jhn die beyde Hertzogen von Ruͤgenwalde/ ſeine Gebruͤdere/ biß an ſeine Hoffſtatt naher Stetin begleitet/ dahin auch folgendes zu vnterſchiedlichen Zeiten Hertzog Philippus aus Holſtein; die Wolliniſche vnd Stolpiſche Wittibe; imgleichen die Wittibe vom Grabow aus Mechelnburg mit Hertzog Philip Julio; dann auch Hertzog Auguſtus von Luͤnenburg/ vnd ein Hertzog von Wuͤrtenburg/ der auff der Reyſe hiedurch muſte/ den loͤblichen Fuͤrſten in Freundſchafft zubeſuchen angelanget ſeyn.
ſidentz vnd wird von vielen Fuͤrſtlichen Perſonen heimbgeſuchet 2. Januar.
2. Febr.
17. Mart. 27. Jun. 7. Sept. 14.
Sept. 27. Sept. 3.
Die Glocken in Stetin zu St. Marien werden gegoſſen.
Es iſt auch zu dieſer Zeit die S.
Marien Kirche mit zwo groſſen Glocken/ von Roloff Claſſen gegoſſen/ darunter die eine cl.
Centner am Gewicht/ vnd in der Runde xxiv. Werckſchuh hette/ gezieret/ vnter welchen gleichwol die groͤſſeſte nach wenig Jahren zerſprungen/ vnd erſtlich wiederumb durch einen Lothringeſchen Meiſter/ hernach/ als ſie zum andern mahl zerbrochen/ durch den kunſtreichen Chriſtoff Koͤkeritz/ einen Stetiniſchen Buͤrger/ welchen newlicher Zeit der Fuͤrſt von Siebenbuͤrgen zu ſeinen Dienſten mit groſſer Verheiſchung auffzubringen ſich vmbſonſt bemuͤhet hat/ vnd anjetzo die Cron Schweden nutzlich in groſſen Stuͤcken zu Stockholm zu gleſſen gebrauchet/ mit beſſer Behendigkeit auffs newe gegoſſen/ vnd zum Kirchengebrauch bereitet iſt.
4. H. Georgius hat ſich mit einer Buͤchſe am Geſicht des lincken Auges verletzet.
Jn dieſem Jahre iſt Hertzog Georgius vnverſehenlich zu einem groſſen Vnfall gerathen.
Dann in deme er eine Karrenbuͤchſe abſchieſſen ließ/ iſt dieſelbe zerſprungen/ vnd hat Jhn am lincken Auge uͤbel verletzet/ vnd des Geſichtes an ſolchem Auge vngluͤcklich beraubet.
5. Stetiniſcher Abſcheid wegen der frembden Craͤmer
Zu Stetin iſt von Burgermeiſter vnd Rhat wegen der Frembden Cramer/ Schotten/ Ligger vnd Luͤbeſchen Keeſekaͤufer/ die dem hanthierenden Kauffman vnd Buͤrgern/ mit jhrer Hoͤckerey das Jahr durch nicht geringen ſchaden zufuͤgeten/ ein Abſcheid publicieret/ welcher auch ſieben Jahr hernach ernewert vnd widerholet iſt/ daß zwar die frembde Cramer jhre Wahren bey Buͤrgern in den naͤhiſten zwo Wochen von der Zeit an/ da ſie gekommen/ zurechnen/ vnd in jeder Wochen nur drey Marckt Tage/ als am Montag/ Mittwoch vnd Sonnabend offentlich an Pfund oder geringerm Gewicht/ wie auch enzell auff dem Bollwerck feil haben/ die Wahren auch an Buͤrger/ vnd nicht an frembde verkeuffen moͤgen/ nach verfloſſenen xiv.
Tagen aber/ vnd drin gehaltenen vj.
Marckt Tagen/ das uͤbrige/ was ſie in geſazeter Zeit nicht verthan/ an Buͤrger in einer Summa verkeufen/ oder an andere Orter verfuhren moͤgen.
30. April.
6. Es ſterben Dietloff von Winterterfeld/ Diterich von Schwerin/ D. Chriſtophorus Butelius/ Paulus Zacharias/ Joachim Rhete/ Georg Winther.
Mittlerweile ſind aus dieſem Leben etliche nutzliche vornehme Leute/ darauff dieſes Land ein Auge gehabt hat/ auff geloͤſet/ als Diet loff von Winterfeld Compter vnd Landvoygt zu Schivelbein/ vnd in der Newmarck/ ein ſehr vornehmer vnd geſchickter/ vnd nunmehr vier vnd achzigjaͤhriger Mann/ welcher vier Churfuͤrſten getrewlich in vnterſchiedlichen Legationen/ auff Reichs- vnd andern Tagen auffgewartet hat/ wie Er dann auch dem Pommeriſchen Synodo/ der zu Stetin im Jahr mdxciij. gehalten iſt/ im Nahmen ſeines Churfuͤrſten/ mit ſonderbahrem Eyfer uͤber daß veraͤnderte Augßburgiſche Bekendnus/ beygewohnet hat.
Dieſer Dietloff von Winterfeld hat einen ſehr groſſen vertrawten Freund an Dieterich von Schwerin zu Spantkow Schloßgeſeſſen gehabt/ als mit deme er in der Jugend die Europæiſche Provincien/ beſehen/ vnd die vornembſte Academien beſuchet hat.
Wie ſich aber dieſe beyde immerforth getrewlich gemeynet/ alſo ſind ſie auch im Todte nicht geſcheiden/ ſondern zugleich faſt auff eine Zeit/ des Lebens ſatt/ in hohem Alter außgeſpannet.
Auch ſtirbt Georg Winter wollverdienter Burgermeiſter zu Treptow an der Rega/ ein verſtaͤndiger wollverſuchter Mann/ aus einem alten Adelichen Preußiſchen Geſchlechte der Winther/ die ſich in den Kriegen zwiſchen Polen vnd dem Teutſchen Orden/ da ſie daß Jhrige werlohren/ in Pommern geſetzet/ vnd erſtlich freye Hoͤfe erkaͤufet/ hernach ſich in die Staͤdte begeben haben.
Dieſes Georgij Sohn Jurga Valentin Winther/ beyder Rechten Docttor/ hat nicht allein ſich mit getrewen dienſten in Pommern/ ſondern auch mit ſeinen Schrifften auſſer Landes wol bekand gemachet.
Jmgleichen iſt ſein ander Sohn Georg Winther ein gelarter nuͤtzlicher Mann im Lande vnd Syndicus Capituli Caminenſis, deme Jederman gutes nachreden mus.
Zu Außgang des Jahres/ recht am heiligen Chriſttage/ iſt der in Pommern an dem Fuͤrſtlichen Pædagogio zu Stetin wollbedieneter Mann D. Chriſtophorus Butelius/ ſeines Alters im xlj. Jahr eingeſchlaffen.
Er war von Kyritz aus der Marck buͤrtig/ vnd nach deme er xj.
Jahr auff den Academien mit hoͤchſtem fleiß vnd ſonderbahrem Nutzen zugebracht/ hat Er in dem new angerichteten Gymnaſio zu Thorn/ dahin Er zum Profeſſoren/ durch beforderung Heinrich Strobandes/ beruffen war/ in Jahres friſt ſolch ein Lob erjaget/ das er in beſtellung eines Rectoris des Fuͤrſtlichen Pædagogij vielen anderen im Jahr mdcj. vergezogen iſt.
Welches Ampt er auch ſechs Jahr mit ſonderbahrem Nutzen der ſtudierenden Jugend verwaltet hat.
Darauff iſt Er/ wie ſchon beruͤhret/ zum Paſtorat in St. Nicolaus Kirche zu Stetin erfordert/ vnd hat denſelbigen vier Jahr lang verwaltet.
Folgendes/ als Er vnterdeſſen zu Tuͤbingen den Doctorat erlanget/ iſt Er bey den Herren von Luͤbeck in ſolchen Ruff gekommen/ das ſie Jhn zu einem Superintendenten berieffen.
Er auch hette ſchon die Vocation angenommen/ vnd ſich Perſoͤnlich zu Luͤbeck geſtellet/ vnd nach ſeiner Wiederkunfft ſein Haußgeraͤthlein von hinnen zu Waſſer abgeſand.
Weil Er aber von drey Vierthel Jahren her mit Leibes ſchwachheit/ als einem ſchwindſuchtigen Fieber/ beladen war/ vnd auff der newlich abgelegten Reyſe nicht viel geſunder worden war/ als hat Er eben an dem Tage/ auff welchen er ſeine Erſte Predigt zu Luͤbeck zuthun vermeinet hette/ zu Stetin ſeinen Geiſt auffgeben muͤſſen.
25. Datemb.
An. 1601.
Auch ſtirbet in dieſem Jahre Paulus Zacharias Aſſeſſor des Scoͤppenſtuͤels zu Stetin/ welcher ein ſo geſchwinder vnd anmuthiger Poet war/ die Jahrzeiten in die Verßlein/ ſo ſie Chronodiſticha heiſſen/ zuſchlieſſen/ das man ſeines gleichen nicht leicht finden ſoll/ wie ſolches vnter andern auß dem Buͤchlein erhellet/ darin er eines jeden Sontaͤglichen Evangelij vnd Epiſtel Summam in ein kurtz Diſtichon auff vnterſchiedliche Manier gefaſſet hat.
Vor jhm iſt geſtorben Joachim Rhete/ ein frommer redlicher Mann/ vnd Kunſtreicher Buchdrucker zu Alten Stetin.
Sein Vater Georg Rhete/ Paſtor zu St. Peter fuͤr Stetin/ hette nebenſt ſeinem ſchweren Predigampt mit groſſer Muͤhe vnd Vnkoſten fuͤr ſich ſelbſt/ ohne einigen Lehrmeiſter vñ Vnterrichter/ die loͤbliche Kunſt der Buchdruckerey angefangen vnd eingerichtet/ vnd da er zeitig ſeinen Kindern/ die jhme GOtt mit reichem Segen gegeben hette/ abgieng/ ſind dieſelbe alle wol/ durch ſonderbahre Providentz Gottes/ zu rechte gekommen.
Wie auch gemelten Joachim Rhetens/ ſeines Sohnes/ Kinder die Gnade GOttes uͤberall/ wo ſie hingekommen/ vnd in Boͤhmen/ zu Dantzig vnd Stetin ſeßhafftig geworden ſeyn/ reichlich zu preyſen haben/ vnter welchen David Rhete einer iſt/ welcher da er mit dieſem Pommerſchen Chronico im Druck zuverfertigen bemuͤhet war/ im mdcxxxviij. Jahr mit der graßierenden Seuche ergriffen vnd hingeriſſen iſt/ vnd ſeinem Bruder Georgio es zuverfertigen hinterlaſſen hat.
7. Was ſich auſſer Landes begeben.
Sonſten iſt auch auſſer Landes dieſes Jahr todtes verblichen Kaͤyſer Rudolphus des Nahmens der ander/ Chriſtian der ander/ Hertzog vnd Churfuͤrſt zu Sachſen.
Seiner Leichbeſtetigung hat ſein Schwager Hertzog Franciſcus mit ſeiner Gemahlin/ des verſtorbenen Churfuͤrſten Schweſter/ vnd der Fuͤrſtlichen Wittiben von Stolp/ perſoͤnlich beywonen wollen.
Auch ſtirbet dieſes Jahr Koͤnig Carolus in Schweden/ deme ſein Sohn der Tapffer Held Guſtavus Adolphus in der Regierung folgete/ eben da der Koͤnig aus Dennemarck den Krieg der Cron Schweden angekuͤndet/ vnd Calmar zur Auffgabe genoͤtiget hette.
Auch fiel mehr nachdenckliches dieſes Jahr fuͤr.
Dann Ertzhertzog Leopold fiel mit ſeinem newgeworbenen Paſſawiſchen Volck von xiij. tauſend Mann vnverſehens in Boͤhmen/ bekam Budweis mit behendigkeit ein/ gieng folgendes gerade auff Prag/ vnd bekam ein theil ſolcher Stadt in ſeine Gewalt.
Als aber Koͤnig Matthias nebenſt den Boͤhmiſchen/ Oeſterreichiſchen/ Maͤhriſchen vnd Schleſiſchen Staͤnden ſich wieder jhn zum Anzug ruͤſteten/ hat Er ſich aus Prag naher Budweis begeben.
Koͤnig Matthias dagegen iſt mit einem ſtarcken Zeuge bey Prag angelanget/ hat alsbald etliche Kaͤyſ. Raͤthe vnd Diener einziehen laſſen/ vnd iſt von den ſaͤmptlichen Staͤnden zum Koͤnige in Boͤhnen angenommen vnd gekroͤnet.
Das Paſſawiſche Kriegesvolck aber iſt nach gepflogener Handlung abgedancket/ vnd gantz aus Boͤhmen abgefuͤhret worden.
Auch hat ſich der Koͤnig in Polen umb dieſe Zeit der feſten reichen Stadt Schmolensko durchs Fewr bemaͤchtiget/ vnd ſie bey acht Tagen pluͤndern laſſen/ welche doch nicht uͤber zwey Jahr in der Polen Hand hat bleiben koͤnnen.
Wegen gemelter Victory dem Koͤnige zu gratulieren iſt von Hertzog Philippo Jacobus Froſt Secretarius vnd Archivarius in Polen abgeſand/ vnd nach wolabgelegeter Commisſion gluͤcklich wieder anheimb gekommen.
ANNUS 1612. 1. Zu Stetin wird ein Kaͤyſerfeſt
Alsforth im angehenden mdcxij. Jahr hat der loͤbliche Kaͤyſer Rudolphus ſein leben geſchloſſen/ nach deme Er gantzer xxxvj. Jahr daß Reiche mit hoͤchſter Weißheit vnd Leutſeeligkeit in gewuͤnſchetem Wollſtand verwaltet/ vnd anſehenliche Victorien wieder die beyde Tuͤrckiſche Kaͤyſer Amurathen vnd Mahumetem/ des Nahmens die dritten/ durch ſeine beyde Bruͤder vnd Ertzhertzoge Erneſtum vnd Matthiam/ vnd dann durch Graff Carl von Manßfeld Vincentium/ vnd Carolum Gontzagam Hertzogen zu Mantua vnd Nivern/ Johannem Franciſcum Aldebrandinum/ Philippum Emanuelem von Lothringen/ Adolphum von Schwartzenburg/ vnd andere ſtattliche Obriſten/ offtmahlen erhalten/ vñ damit viele Staͤdte vnd Schloͤſſer/ die der Tuͤrcke/ theils funffzig/ theils dreyſſig Jahr in ſeiner Gewalt gehabt/ vnd vnter denen Fillek/ Gran/ Stuelweiſſenberg/ Varadinum/ vnd inſonderheit Raab/ jegen welche Ofen/ Peſt/ vnd andere Orter dem Feinde in die Haͤnde gerathen/ erobert/ vnd damit die Razen oder Raſcier/ Siebenbuͤrger/ Moldawer/ vnd Wallacher auff ſeine Seyte gebracht/ vnd endlich mit Mahumete II. einen Friedſtandt auff xx. Jahr getroffen/ welcher noch bis auff dieſe Zeit/ vnd weiter außgeſetzet iſt.
Vnd als darauff Matthias zum Roͤmiſchen Kaͤyſer zu Franckfurth im Majo erwehlet vnd gekroͤnet ward/ hat Hertzog Philippus/ zu bezeigung gegen den newen Kaͤyſer tragender Devotion/ als deſſen Perſon vor dieſem dem Stetiniſchen Hofe bekand vnd ſehr lieb geworden war/ da Er Hertzog Johan Friederichen einmahl heimbgeſucht hat/ zu Alten Stetin ein ſonderbahres Frewdenfeſt angeſtellet/ vnd darauff anfaͤnglich durch ſeinen Hoffprediger M.
David Reutzium die Hiſtoriam von Koͤnig Salomonis Wahl außlegen/ vnd dabey GOtt dem Allmaͤchtigen fuͤr die vollenzogene Kaͤyſerl. Wahl dancken/ vnd das Te Deum Laudamus ſingen/ auch mit vielen gedrucketen Carminibus der Gelarten Kaͤyſ. Mayt. Gluͤck wuͤnſchen laſſen.
Hernach hat Er ſich mit Hertzog Vlrico/ wie auch ſeiner Gemaͤhlin vnd Fraw Schweſter/ vnd dem gantzen Hofe/ mit einer zierlichen Außſtafierung in guter Ordnung in den Fuͤrſtlichen Luſtgarten begeben/ vñ allda den erſten Stein zu einem/ nach der Oderwarts liegendem Luſthauſe legen laſſen/ folgends ein Fuͤrſtlich Ringelrennen angeſtellet/ vnd den Danck durch ſeine Gemaͤhlin vnd Schweſter außgetheilet/ vnd darauff in voriger Ordnung in die Oderburg/ (welches ſchoͤne Fuͤrſtliche Haus fuͤr Stetin/ nebenſt gemeltem newerbaweten Luſthauſe nunmehr in den Grund/ bey dieſen truͤbſeligen Zeiten/ vnd bey befeſtigung der Stadt/ gebrochen ſeyn) geruͤcket/ daſelbſt in auffgeſchlagenen Gezelten ein Fuͤrſtlich Panquet gehalten/ vnd dabey etliche Schuͤſſe aus groſſen Feldſtuͤcken thun laſſen.
Es iſt auch etliche Zeit hernach eine ſtattliche Maſquerade vnd Ringelreñen von den Fuͤrſtlichen Gebruͤderen im Hoffgarten gohalten/ da ein jeder Fuͤrſt ſeine beſondere Jnvention vnd außſtafierunge hatte.
Denn Hertzog Philippi Leute (weil Er ſelbſt in der Perſon nicht darunter) zogen auff als alte Roͤmer; H. Bugslaffs Compagney als Bawren; H. Georgen als Moren; H. Vlrichs als Seeleute.
zu Ehren des New Erwehleten Kaͤyſers gehalten.
Aul. Miræus in laudat, funebr.
Rudolph.
26. Jun. 1. Reg. 1. 32.
Dieſes Kaͤyſerfeſt ward mit deſto groͤſſer Frewde begangen/ weil zuvor ein endlicher Vertrag zwiſchen dem Landesfuͤrſten vnd einem Ehrbahren Rhat/ Kauffman/ Gilden/ vnd Gewercken zu Alten Stetin/ geſchloſſen war.
Dann nach deme die zwiſchen dem Regierenden Landesfuͤrſten/ vnd der gemeinen Stadt mannigfaltige Jrrungen vnd Streitigkeiten/ theils ans Kaͤyſerliche Cammergerichte/ theils zu allerhand weiterung vnd Mißverſtandt gerathen waren/ vnd aber die Buͤrgermeiſtere/ Rhat vnd Gemeine der Stadt Jhren jetzigen Landesfuͤrſten/ Hertzog Philippũ/ vnterthaͤniges fleiſſes angelanget/ zu guͤthlicher hin legung ſolcher Jrrungen vnd Gebraͤchen/ die offt angefangene Handlung wieder zur Hand zunehmen/ als hat derſelbige alles in nothuͤrftige Behoͤr vnterſchiedlich gezogen/ vnd mit Rhat der Land- vnd Hoff Rhaͤte ſich mit jhnen/ vnd ſie mit Jhme verglichen vnd vertragen.
Vnd iſt alſo das Jus Patronatus uͤber St.
Nicolaus Kirchen/ vnd wegen beruffung der Diaconen/ oder Capellanen in beyden Kirchen/ wie auch die Verwaltung der Kirchenguͤter/ wenn alles laut der Kirchen Ordnung vnd Viſitations Abſcheid angeſtellet wird/ Burgermeiſter vñ Rhat gelaſſen.
Wenn aber der Paſtorat bey S. Jacob erlediget/ mag Buͤrgermeiſter vnd Rhat/ mit zuziehung der Prediger zu St. Jacob vnd St. Nicolaus/ vnd derſelben Vorſteher/ auch der Altermaͤnner von Kauffleuten vñ vornembſten Gewercken/ auff eine Perſon gedencken/ ſie dem Landesfuͤrſten fuͤrſchlagen/ vnd zur Predigt in der Schloß Kirchen ſtellen/ vnd alſo die Approbation/ ſo ohne erhebliche Vrſachen nicht ſoll difficultieret/ oder zur Vngelegenheit auffgeſchoben werden/ erhalten/ vnd drauff dem nominierten/ præſentierten vnd approbierten mit erſprießlicher Vocation/ als die mit Fuͤrſtlichem Vorwiſſen vnd gnaͤdigem Willen geſchehen ſey/ beruffen/ vnd ferner dem Superintendenten zum Examen/ wo Er nicht vorhin ordiniret iſt/ ſtellen/ vnd durch denſelben ordinieren/ vnd im Nahmen des Landesfuͤrſten inſtituieren laſſen.
Sonſt bleibt die Gerichtsgewalt uͤber die Kirchen/ Kirchhoͤfe/ Schulen/ Prediger/ Kirchen- vnd Schueldiener/ dem Fuͤrſtlichen Geiſtlichen Conſiſtorio/ doch das/ wann zwiſchen Kirchen vnd Schueldienern geringſchaͤtzige Jrrungen vorfallen/ der Rhat mit zuziehung der Prediger vnd Vorſteher die Gebrechen zuverhoͤren/ vnd in der guͤte/ doch das dem beſchwerten Theil in alle Wege die Appellation ans Conſiſtorium vorbehalten bleibe/ beyzulegen/ vnd dabeneben die Vbelthaͤter/ ſo ſich in Kirchen vnd Kirchhoͤfen zu ſalvieren vermeinen/ anzugreiffen/ vnd ſonſt ander muthwilljg Geſindlein/ wenn von demſelben in der Kirche vnd Kirchhoͤfen muthwill vnd geringe Exceß veruͤbet werden/ zur billigen Straffe zu ziehen macht habe.
Vnd Krafft dieſes vertrages iſt D.
Johannes Cruͤger M. Origani von Franckfurt Eydam zum Paſtorat zu S. Jacob in Stetin ordiniret vnd inſtituiret.
Folgendes iſt im andern Hauptpunct/ das Stadtgerichte betreffend/ gehandelt/ das der halbe Theil deſſelben nicht allein an Bruͤchen vnd andern Gefaͤllen/ ſondern auch an der Gerichtsgewalt/ vnd alſo auch der Gerichtskoſten/ dem Landesfuͤrſten/ die andere helffte der Stadt verbleiben ſolle/ vnd weiters geordnet/ das alle Buͤrgerliche vnd Peinliche Sachen/ ſo in der Stadt zwiſchen Buͤrgern vnd Frembden vorlauffen/ nur allein die Sachen außgenom̃en/ ſo das Stadt- Regiment/ Policey/ vnd Buͤrgerliche Ordnunge betreffen/ vnd ſo davon außdruͤcklich eximieret/ vñ entweder dem Fuͤrſten oder dem Rhate vorbehalten werden/ dahin gehoͤren.
Vnterdeſſen verbleibet dem Landesfuͤrſten dz Recht einen Schultheiſſen zu ſetzen/ der des Stadtgerichts Haupt vnd Director ſey/ vnd alle vorfallende gerichtliche Expeditiones neben den Eylff Schoͤppen verrichte.
Die Schoͤppen haben die Gerechtigkeit/ wenn eine Stelle vnter jhnen ledig wird/ einen andern aus der Buͤrgerſchafft zuerwehlen/ vnd dem Landes Fuͤrſten zur Confirmation zu præſentieren/ vnd alſo die Schoͤppenbancke zuerſetzen.
Der Rhat aber verordnet einen aus jhrem Mittel zum Stadtgerichtes Voygt/ der zwar nebenſt dem Fuͤrſtlichen Schultheiſſen den oͤffenen gerichtlichen/ auch ſonſten den privat Audientien/ ſo ſie in der Gerichtsſtube geſchehen/ beywohne/ die Bruͤche nebenſt jhmeſetzen helffe/ vnd darauff ſehe/ das die geſetzte Straffen richtig einkommen/ vnd dem Rhate an ſeinem halben Theil nichts entzogen werde/ aber gleichwoll dem Schultheiſſen in den Vmbfragen vñ ſonſten die Direction laſſe/ vnd keine Actus Jurisdictionales oder Judiciales ube- Wann gleichwoll der Fuͤrſtliche Schultheiß/ Kranckheit oder abweſenheit halben/ ſeinem Ampt nicht obſein kan/ oder Sachen fuͤrfallen/ darin er ſich vermoͤge der Rechte des Richterlichen Ampts enthalten ſoll/ ſo mus ſolches jederzeit nach Hofe kund gethan werden/ das daſelbſt verordnet werde/ ob ſeine Stelle durch des Rhats verordneten/ oder durch einen Schoͤppen/ als einen Subſtituten/ verwaltet werden ſolle.
Doch mag auch der Schultheis ſelbſt/ in ſchleuniger vorfallender Nothwendigkeit/ einen aus der Schoͤppen Mittel ſeine Stelle zuverwalten aufftragen/ eben wie auch ſolche Gewalt dem Gerichts Voygt bleibet.
Jmgleichen iſt auch geſetzet/ mit was Ceremonien das Gerichte ſoll gehaͤget werden/ uͤber welche Faͤlle/ vermoͤge dero im Jahr mdvij. geſprochenem Vrtheil/ der Rhat allein ſprechen vnd ſtraffen ſoll/ wie es mit der Captur/ vnd gefaͤnglichem Einzug vnd angriff/ auch erkuͤndigung vnd beſtraffung zuhalten/ wie beym Rhate das Veſte Buch/ beym Fuͤrſtlichen Schultheißen die Arreſten anzuordnen verbleiben/ der Vnterſchultz vnd Schoͤppendiener ſo wol dem Fuͤrſten/ als dem Rhat vereydet ſeyn ſoll/ vnd wie es ſonſt mit den Gichtzetteln/ Friedgeboten/ Wette Gerichte vnd Wetteherren/ auch des Rhats Jurisdiction uͤber die Stadthaͤuſer/ Stadtdiener/ Laſtadie/ auch Ober- vnd Niederwyke/ vnd das Bollwerck ſoll gehalten werden.
Dabeneben iſt auch eine gewiſſe Maß gegeben/ wie wieder Rhatsverwandte zu klagen/ mit was Manier durch den Rhat die Gewercke mit Beyſitzern zuverſehen/ die Vormundſchafften zuordnen/ Bawſachen zu vergleichen/ Nachtwachen zubeſtellen/ Hoffdiener vnd die Jugend aus dem Pædagogio/ ſo in der Stadt Jurisdiction ſich vergriffen/ anzugreiffen ſeyn.
Jm dritten vnd uͤbrigen viij. Puncten iſt auch abgeredet/ vnd vertragen/ wie es mit den Muͤhlen/ Oderſtrom/ Zollẽ/ Jagten/ Freyhaͤuſern/ Stadthoͤltzung/ Freyheit fuͤr dem Fuͤrſtlichen Hauſe vnd St. Marien Kirche/ Waſchebancke hinter dem Cloſterhofe/ vnd endlich dem Stacket fuͤr dem Frawen Thore ſoll gehalten werden.
Vnd hiemit ſind alle Jrrungen zwiſchen dem Landesfuͤrſten vnd der Stadt hingeleget vnd auffgehoben/ alle Rechtliche am Kaͤyſerl. Cammergerichte hangende Proceſſe gefallen/ vnd gruͤndlich vertragen/ Fried vnd Einigkeit uͤberall angerichtet/ vnd fuͤr das alle Gott oͤffentlich gedancket/ vnd zu bezeigung gebuͤhrender Congratulation von den Studenten des Fuͤrſtlichen Pædagogij eine Comædie/ darin des Friedens Wolſtand/ vnd das verderben/ ſo aus Vneinigkeit herruͤhret/ vorgebildet ward/ geſpielet worden.
2. Vertrag zwiſcht dem Landsfuͤrſten vnd der Stadt Alten Stetin.
An. 1607.
Damit war aber gleichwoll noch nicht alles in Stetin richtig.
Denn weil ſolche Stadt in ſchwere Schuldbuͤrden gerathen/ hat der Landesfuͤrſt/ nach deme Jhme Extract uͤbergeben/ vnd die wahre Vrſache aller Schuldbuͤrden entdecket war/ dieſe Fuͤrſtliche Declaration heraus gegeben/ es moͤge dieſes Vnheil verurſachet ſeyn/ von weme es wolle/ ſo were den- noch der Stadt Rhat vnd Huͤlffe von Noͤthen/ dafern ſie nicht vmb Credit vnd Glauben/ vmb Nahrung vnd alle Wolfahrt kommen/ vnd in endlichen Verderb vnd Grundgung geſetzet werden ſolle.
Vnd dannenher iſt auff Verordnung bedacht/ wie die Außgaben moͤchten geringert/ die Ordinar Einnahm vermehret/ der Burger-vñ Vorſchoß/ wie auch Gewinnung des Buͤrgerrechtes verhoͤhet/ die Stadtguͤter beſſer verwaltet/ auch dabeneben zweyerley Extraordinar Mittel zu Abtragung der Buͤrde in ſchwang gebracht werden/ dergeſtalt/ das eine aufflage auffs Getraͤncke/ doch mit jaͤhrlicher Recognition vnd Eximierung des Hofes/ Pædagogij/ der Geiſtligkeit/ vnd dero von Adel/ wie auch eine Zulage auff Kauffmãs Wahren/ mit gewiſſer Maſſe/ etwa auff zehen Jahr geſetzet werde.
Dieſe Fuͤrſtliche reſolution iſt folgendes Jahr/ ſampt einem Beybericht/ den Alterleuten/ Kauffman vnd Brawern zugeſtellet/ vnd drauff ein Anfang der Tractaten mit denſelben gemacht.
Dieſelbe aber wolten/ ehe ſie in die vorgeſchlagene Zulage willigten/ nachrichtung haben/ wie mit den Einnahmen/ vnd verwaltungen der Stadtguͤter bißher verfahren were/ vnd wie man ſie berechnen koͤnte/ vnd erboten ſich lx. Perſonen zuverordnen/ die von den verfloſſenen Jahren ſpecial Rechnung auffnehmen/ vnd folgends etliche der Stadtguͤter verwalten/ vnd jaͤhrlich/ vermittelſt Eydes/ einem Rhat vnd der Buͤrgerſchafft rechnung thun ſolten/ mit der anheiſchung/ ſo ſichs befinden wuͤrde/ das die Einnahmen der Stadt nicht zureichen wuͤrden/ das alßdann/ wie den Sachen zu helffen/ ſie ferner wolten bedacht ſeyn.
Wie nun ſolche Tractaten/ daruͤber auch die Alterleute mit dem Kauffmann faſt in Trennung gerathen/ hinaußgeloffen/ hat das folgende Jahr gegeben.
3. Wegen der Stadt Stetin werden Handlungen vorgenommen.
4. H. Philippusgebraucht ſich des Heilbrunnes im Luͤnenburgiſchen Lande.
Nach dieſem/ als es uͤberall erſchall/ das im Hertzogthum Luͤnenburg/ etwa eine Meyleweges von Dannenberg im Lande zu Luͤnenburg/ ein newer heilſamer Brunn aus der Erden vnten am Berge herfuͤrgequollen/ durch deſſen Nieſſung viele krancke vnd gebraͤchliche Leute zur Geſundheit wiederumb gelangeten/ erinnerte ſich Hertzog Philippus der Schwachheit ſeiner Schenckel/ damit er ſich immerfort ſchleppete/ vnd gewann Luſt/ ſich deſſelben zu gebrauchen:
Begab ſich auch im Auguſto auff die Reyſe/ vnd da Er des Brunwaſſers beydes kalt vnd warm etliche wenig Tage gebrauchete/ vermerckete Er alßforth deſſen Wirckung vnd Tugend/ vnd empfand etwas erleichterung an ſeines Leibes Vngelegenheit.
Bey ſolcher Gelegenheit hat Er zugleich/ auff beſchehene einladung/ Hertzog Auguſtum den Juͤngern zu Braunſchweig vnd Luͤnenburg in Hitzacker/ Hertzog Frantzen zu Sachſen/ Engern vnd Weſiphalen in Newhauſen/ die Mume vnd Fuͤrſtliche Mechelburgiſche Wittibe in Grabow/ Hertzog Adolff Friederich/ vnd Johan Albrechten zu Mechelnburg in Schwerin vnd Guͤſtrow/ endlich Hertzog Philip Julium in Wolgaſt freundlich beſuchet/ vnd iſt im angehenden October wiederumb mit zimlicher Geſundtheit zu Stetin angelanget.
10. Aug.
2. Octobr.
5. Die Fuͤrſten nehmen vnterſchiedliche Reyſen fuͤr.
28. Mart.
Hertzog Franciſco iſt auch eine Reyſe nach Dreßden/ auff Einladung Churfuͤrſt Johan Georgij/ zur Kindtauff des jungen Herrleins Chriſtiani Alberti/ welcheß doch uͤber drey Monath nicht gelebet/ eingefallen:
Vnd nach ſeiner Wiederkunfft hat jhn ſein Vetter Philipp Julius vnd deſſen Gemahlin/ wie auch ſeine beyde Bruͤder Bogißlaus vnd Georgius zu Coͤßlin begaͤſtiget/ vnd ſich mit jhme in Vetter- vnd Bruderlicher Wolvernembligkeit begangen.
Vnd weil Hertzog Philipp Julius auch Luſt vnd liebe gewonnen/ die beruͤmbte Handels Stadt Dantzig zubeſehen/ hat Er auch ſolches ins Werck gerichtet/ vnd iſt daſelbſt wol empfangen/ vnd mit etlichen ſchoͤnen Pferden beſchencket worden.
6. Die Glocke zu S. Niclaus in Stetin ſpringet entzwey/ vnd es ſterben M.
Martinus Glambecke M.
Paul Rudolphi/ vnd M.
Vitus Schmalerus.
Jn dieſem Jahr iſt die Glocke in St. Nicolaus Thurn zu Stetin/ gerade als man vmb Glock xij. zur Beteſtunde geleutet/ mitten entzwey geſprungen/ vnd hat bey jedermann groß Nachdencken gemachet.
Es ſind auch drey Prediger von der Welt hinweg geriſſen/ die in dieſen Laͤndern nuͤtzliche Arbeit verrichtet hetten/ als zu Luͤbeck M. Martinus Glambeke/ welcher vorhin zu Stetin an S.
Marien/ vnd in der Schloßkirchen gedienet hatte/ M.
Paulus Rudolphi Præpoſitus zu Greiffenhagen/ deme ſein Sohn M. Salomon Rudolphi im Ampt gefolget/ vnd M.
Vitus Schmalerus Præpoſitus zu Penckun/ der M.
Caſparum Marci zum Succeſſoren bekom̃en/ ein feiner gelarter/ vnd geſchickter Mann/ wie man ſolches auß etlichen Schrifften/ ſo er hinter ſich gelaſſen/ abnehmen kan.
7. Was ſich auſſer Laudes begeben.
Sonſten erlangen die Hollaͤnder dieſes Jahr vom Tuͤrckiſchen Kaͤyſer/ in ſeinen Landen vnd Gebiet frey zuhandlen/ vnd zuwandeln:
Die newauffgelegete vnd erbawete Stadt Mulheim/ die von den Guͤliſchen posſidierenden Fuͤrſtem/ denen von der Religion zu erbawen vergoͤnnet war/ ſo aus den Spaniſchen vnd Niederlandiſchen Provincien getrieben waren/ wird von den Coͤlniſchen hart angefochten:
Zwiſchen vnterſchiedlichen hohen Hauptern werden anſehenliche Heurathen getroffen/ als zwiſchen dem jungen Koͤnig in Franckreich/ vnd des Koͤniges in Spanien aͤltiſten Tochter/ zwiſchen dem jungen Printzen in Spanien/ vnd der Koͤniginnen in Franckreich aͤltiſten Tochter.
Wie dann auch zwiſchen Friederico V. dem jungen Churfurſten aus der Pfaltz/ vnd des Koͤniges aus Engeland Tochter.
Friede ward auch zwiſchen Schweden vnd Dennemarck/ durch vnterhandlung des Koͤniges in Groß Britannien/ getroffen.
ANNUS 1613. 1. Reviſion der Hoff Gerichts vnd Policey Ordnung vnd Muſterung der Ritterſchafft wird angeſtellet/ vnd die Reichs Regalien geſuchet.
7. Mart.
Jm mdcxiij. Jahr ſind/ auff vorhergehende forderungen/ zur Reviſion vnd berathſchlagung des uͤber die Fuͤrſtliche Hoff- Gerichts Ordnung verfaſſeten Viſitation-Abſcheides/ vñ etlicher zu der Policey gehoͤrigen Puncten/ etliche Perſonen von Prælaten/ Ritterſchafft vnd Staͤdten zu Stetin erſchienen/ vnd haben alle Puncten zur gemeinen einhelligen Beliebung der Landſchafft/ vnd durch gebuͤhrende Publication/ ſie ins Werck zurichten/ beſchloſſen.
Es iſt auch eine allgemeine Muſterung derer von der Ritterſchafft auffm Felde bey Puͤtzelin/ vnd der Staͤdte im Juͤnio angeſtellet/ vnd ſind folgends Abgeſandten aus beyden Regierungen auff den Reichstag zu Regensburg abgeſchicket/ die nicht allein den Berathſchlagungen beygewohnet/ ſondern auch in der Landes Fuͤrſten Nahmen von dem newerwehleten Kaͤyſer Matthia die Reichs Regalien vnd Lehne empfangen haben.
4. Octob.
2. H. Philipp Ju-
Weil auch das Fuͤrſtliche Beylager Januſchij Radzivilij/ Hertzogen zu Bixcze/ Dubincki/ Schluko/ vnd Copill/ des H. Roͤmiſchen Reichs Fuͤrſten/ vnd des Groß Hertzogthumbs Littowen Obriſten Mundſchencken/ mit Fraͤwlein Eliſabeth Sophia/ gebornen Marggraͤfin zu Brandenburg/ Churfuͤrſt Johan Georgen Tochter/ zu Coͤllen an der Spree gehalten ward/ als hat Hertzog Philipp Julius mit ſeiner Gemahlin/ als der Braut Schweſter/ demſelben beygewohnet/ auch der Braut ſeiner Schwaͤgerin/ zu freundannehmlichem Gefallen bey der Fuͤrſtlichen Heimbfuͤhrung aſſiſtentz zuleiſten/ vnd zugleich mit der Gelegenheit ſeinen Schwager vnd Schweſter/ die Hertzogen in Churland zubeſuchen/ die faſt beſchwerliche Reyſe in Littowen auff ſich genommen/ vnd bey ſolcher Gelegenheit die benachbarte Koͤnigreiche vnd Fuͤrſtenthumbe Polen/ Littow/ Preuſſen/ Lyffland/ Curland/ vnd Semigallen guten Theils durchgereyſet vnd beſehen/ vnd iſt jhme von Hertzogk Friederichen in Curland/ vnd Hertzog Chriſtoff Radzivieln/ auch andern vornehmen Polniſchen Herren/ viele Ehre/ Freundſchafft vnd beliebende Dienſte erzeiget worden.
lius wohnet Fuͤrſt Radzivilen Beylager bey vnd reiſet mit Jhm in Littowẽ.
27. Jun.
3.
Nach gegebenẽ Stepenitzſchen Abſcheide/ werden Sechzig Maͤnner zu Stetin erwehlet.
10. Jul.
Mit lerweile ward zu Alten Stetin/ auff die zwiſchen dem Rhat vnd der Gemeinen Buͤrgerſchafft gepflogene Tractaten/ dieſe Fuͤrſtliche Declaration vnd endlicher Abſcheid/ den ſie den Stepenitzeſchen Abſcheid nennen/ gemachet/ das/ mit gemeiner zuſamenſetzung vnd vertrawlicher Correſpondentz des gantzen Coͤrpers der Stadt/ aller Mißverſtand ſolte gehoben ſeyn/ vnd das hinforth/ weil die Buͤrgerſchafft alle Stadtſchulden an Haupt ſummen vnd Zinſen auff ſich genommen/ Sechzig- Maͤnner ſolten erwehlet werden/ welchen die verwaltung der Stadt guͤt er vnd der Caͤmmerey Vorrath abgetreten wuͤrde/ doch das ſie nebenſt der gantzen Gemeine den Rhat/ als jhren Magiſtrat um/ mit ſchuͤldiger Ehrerbietung reſpectieren/ vnd in demſelben/ was zum Ampt der Obrigkeit gehoͤrig/ keinen Eingriff thun/ noch damit die alte Form des Stadt Regiments aͤnaͤndern ſolten.
Solcher Sechzig-Maͤnner/ die gleichſamb die gantze Gemeine repræſentiereten/ wuͤrden vier aus den Alterleuten/ xxxj. aus den Kauffleuten vnd Brawern/ die uͤbrigen aus den neun Haupt Gewercken genommen/ vnd zu befoͤrderung des gedeylichen auffnehmens der Stadt vnd getrewer Verwaltung der Stadtguͤter vereydet.
Was ſie nun von Tage zu Tage einnahmen/ muſten ſie woͤchentlich in dem verordneten Vorrahts Kaſten/ mittelſt richtiger Verzeichnuß/ einbringen/ auch von ſolcher Verwaltung jaͤhrlich dem Rhate/ als der Stadt Obrigkeit/ in gegenwart eines ſonderbahren Auſſchuſſes Jhres Mittels/ richtige Rechnung thun.
Vnd drauff wurden die Stadt Empter dermaſſen außgetheilet/ das xij. Perſonen zu auffnehmung der ſtreitigen Rechnung/ xv. zu einhebung des Buͤrgerſchoſſes/ vñ anderer Penſionen/ arbitrierung des Buͤrger Rechtes/ wann newe Buͤrger wuͤrden angenom̃en/ vnd ablohnung der Handwercksleute/ die woͤchentlich wegen dero an der Stadt geſchehenen Arbeit muͤſſen abgezahlet werden; die uͤbrigen zu der anderen Jntraden berechnung adhibieret wuͤrden.
Ob nun wol dieſe Sechzig Maͤnner in jhrer Adminiſtration/ die zwey Jahr vnd achte Monat gewehret/ mit den Jntraden es hoch brachten/ ſo koͤnten ſie doch die Außgabe keines Weges erreichen/ vnd muſte man deſſentwegen nothwendig in folgenden Jahren die extraordinar Mittel/ als die ſchon im mdcviij. Jahr zur Hand genommen weren/ reaſſumiren/ weil der Stadt ohne Zulags Mittel nicht konte geholffen werden.
An. 1608. 4. Es ſterben Graff Steffen Heinrich von Eberſtein/ Graͤſin Anna/ D. Jacobus Faber Superintendens/ M.
Conradus Bredenbach/ Jacob.
Fuhrman/ D. Eraſmus Reutz.
Sonſt ſtirbet dieſes Jahr Steffen Heinrich/ Graff von Eberſtein/ Georgij Sohn/ Herr auff Newgarten vnd Maſſow/ ein gelarter Herr/ welcher erſtlich vnter Philippo Melanchthone zu Wittenberg/ hernach in Jtalien/ Franckreich vnd Engeland groſſe Geſchickligkeit erlanget/ vnd deßwegen erſtlich Præſident zu Speyr geworden/ hernach von Ludewig Pfaltzgrafen beym Reyn zum Burggraffen zu Alzen beruffen iſt.
Er hat in dem wichtigen Wercke Gebhart Truchſeſſen/ des Ertzbiſchofes zu Coͤllen/ als er in dem Geiſtlichen Orden ſich vereheligete/ vnd dannenher zwiſchen Jhme vnd dem Kaͤyſer/ vnd inſonderheit Hertzog Ernſt aus Bayern/ der an ſeine Stelle erwehlet ward/ groſſer Zwiſt vnd Krieg entſtand/ vielfaͤltig ſich gebrauchen laſſen.
Endlich iſt er wieder in Pommern angelanget/ vnd hat bey ſeiner Ankunfft alßfort dem groſſen Synodo zu Stetin im Jahr mdxciij. in eigener Perſon beygewohnet/ vnd Jhme iſt darauff die Curatur vnd Adminiſtration des domahligen jungen Printzen Philippi Julij auff vorhergehende Kaͤyſerliche beſtetigung anvertrawet/ vnd als darin veraͤnderung gemachet/ hat er in anderen Wegen nichts deſto weniger dem Vaterlande vielfaͤltig gedienet/ vnd endlich/ nach deme er das ſiebenzigſte Jahr ſeines Lebens vollenbracht/ ſeinen Abſcheid zur Quarckenburg von hinnen genommen.
Ein halb Jahr nach Jhme ſtirbet ſeines Herren Brudern/ Graff Wolffgangi/ Gemallin/ Fraw Anna/ Bern hardi des Graffen von der Lippe Tochter/ im lxiij. Jahr jhres Alters/ vnd verlies fuͤnff Toͤchtere/ ſo alle an vornehme Graͤffliche vnd Herrenhaͤuſer geheurathet haben/ als Agneten/ Catharinã/ Walpurgen/ Magdalenam vnd Annam.
Nach Jhme ſtirbet im lxxvj. Jahr ſeines Alters der wolverdienete Superintendens Stetiniſchen Ortes D. Jacobus Faber/ von Stargard buͤrtig/ welcher erſtlich geringe Empter an den Schulen/ wie ſie dann ins gem ein geringe geſchetzet werden/ zu Freyenwalde/ Landsberg/ Greyffswald/ auch zu Soraw bey Luͤdike Molzans Kinder/ vnd folgendes am Rectorat zu Stargard bedienet.
Endlich/ als er ſich von der Juriſtiſchen Facultaͤt zu der Theologiſchen wendete/ vnd von Stargard auffs newe nach Wittenberg/ die Orientaliſche Sprachen deſto beſſer zu faſſen/ verruͤckete/ hat er ſich in kurtzer friſt ſo beruͤmbt gemacht/ das er erſtlich Profeſſor zu Greyffswald/ vnd folgends Hoffprediger/ Capitularis/ vnd Superintendens zu Alten Stetin bey Hertzog Johan Friederich geworden iſt.
Mit ſeiner Hauß Ehre/ des Wolgaſtiſchen Superintendenten D. Jacobi Rungij Tochter/ hat Er ſehr wol gerathene Kinder gezeuget/ als vier Soͤhne/ ſo alle in Doctorem promovieret/ namentlich D. Jacobum/ einen vornehmen Medicum vnd Practicum zu Stargard/ der in dem mdcxxxviij. Jahr an der Peſtilentziſchen Gifft in Stetin verſtorben/ dahin er ſich/ als Stargard in die Aſchen geleget war/ begeben hette/ Johannem/ Syndicum zu Luͤbeck/ Danielem der Koͤniglichen Wittiben in Dennemarckt Cantzeler/ vnd D. Friedericum/ Paſtoren in Stetin zu St. Nicolaus/ vnd dann drey Toͤchter/ ſo dreyen Doctoribus/ als D. Danieli Cramero/ dem beruͤmbten Theologo; Danieli Schedio/ vnd Johan Pfeiffio beyder Rechten Doctoribus ſind vereheliget worden.
Auch ſtirbet Eraſmus Reutzius/ von Golnaw buͤrtig/ J. U. D. Koͤniglicher Daͤhniſcher Rhat/ vnd der alten Koͤnigin/ wie auch des Biſchofes von Schwerin/ Hertzog Vlrichs/ Cancellarius/ imgleichen M. Conradus Bredenbach/ Paſtor vnd Præpoſitus Stargardenſis/ dem Petrus Regaſt in der Præpoſitura/ eben wie Jhme M. Friedericus Cruͤgerus im Diaconat/ folgete/ vnd dann endlich Jacobus Fuhrman Archidiaconus zu Stargard.
25. April.
Thuan lib. 23.
ad ann. 1583.
An. 1593.
6. Octobr.
20. Aug.
5. Was ſich auſſer Landes begeben.
Auſſer Landes haben ſich diß Jahr Dennemarck vnd Schweden dermaſſen vertragen/ das Calmar dem Koͤnige aus Schweden/ Guſtavo Adolpho/ wiederumb eingereumet/ vñ dagegen der Norwegiſche Titul dem Koͤnige aus Dennemarck gantz gelaſſen ward.
Der Siebenbuͤrgiſche Fuͤrſt Bathori ward/ wegen ſeiner uͤbelen Verwaltung/ beym Tuͤrckiſchen Sultan angeklaget/ vnd deßhalben von Bethlehem Gabor bekrieget/ verjaget/ vnd endlich von ſeinen eigenen Leuten erſchlagen/ vnd alſo ſetzete ſich gemelter Bethlehem Gabor an ſeine Stelle.
Jm Jahr mdcxiv. hat Hertzog Philippus Julius einen Landtag naher Wolgaſt verſchrieben/ vnd darinnen nebenſt den Landſtaͤnden ſich wegen etlicher vbergebener gemeiner gravaminum/ den x. Martij. vereinbahret/ viele heilſahme Verordnungen angerichtet/ auch inſonderheit auff dienliche heilſahme Mittel vnd Wege gedacht/ wie dem vberhandnehmenden Mißbrauch der Appellationen an das Kaͤyſ. Cammergericht/ bevorab in richtigen vnd bekandten Schuldſachen/ fuͤglich abzuhelffen/ vñ darauß entſtehendem Vnheil vorzubawen were/ imgleichen auch wegen der Jagten eine gewiſſe beſtaͤndige Beliebung gemachet/ auch auff erſuchen der Landſtaͤnde etliche Landrhaͤte aus allen dreyen Staͤnden/ als Prælaten/ Mann vnd Staͤdten/ verordnet/ vnd zwar ſolcher maſſen/ daß da die Staͤnde aus vergoͤnſtigung xviij. nominireten/ Landsfuͤrſte xij. aus den benanten/ die jhme gefielen/ erwehlete vnd beſtetigte/ als namentlich Albertum Wakenizen/ Cantorem der Stiffts- Kirchen in Cammin; Baltzer von Jaßmund; Chriſtoff von Rammin; Chriſtoff Awſtyn; Wilcken von Platen; Henning von der Oſten/ Vivientz von Eickſtedten; Ernſt Ludewigen Molzan; Andreas Bugenhagen/ Thomas Brandeburgen/ Chriſtoff Engelbrechten/ vnd Michel Wynkopen/ alle drey Buͤrgermeiſter in Strallſund/ Greiffswalde vnd Ancklam.
Hiebey iſt verabredet/ das hinfuͤhro/ zeit Lebens des Landsfuͤrſten/ die benennung der Landrhaͤte bey der Landſchafft/ die Wahl vnd beſtallung aber bey dem Landsfuͤrſten ſeyn vnd bleiben ſoll/ das auch die beſtalte Landraͤhte jhren Eyd in Fuͤrſtlicher kegenwart ablegeten/ vnd ſich verpflichteten/ das ſie jhres Fuͤrſten vnd des Vaterlandes beſte zu jederzeit wiſſen/ vnd nach jhrem hoͤchſten Verſtande/ Wiſſenheit vnd vermoͤgen/ Schaden wenden vnd warnen/ vnd ſo wol gefordert/ als vngefordert/ dz/ was jhres erachtens vnd Verſtandes dem Fuͤrſten vnd dem Vaterlande zu Ehren vnd beſten gedeyen vnd gereichen mag/ rhaten/ ſich davon keinen Eigennutz/ noch jenige andere Vrſach oder Anſehen der Perſonen vnd Freundſchafft/ behindern laſſen/ auch die Geheimnus vnd Rhatſchlaͤge/ da es dem Fuͤrſten oder Lande zu ſchaden vnd Nachtheil gereichen moͤchte/ nicht vermelden/ inſonderheit vber die Lands Privilegien vnd Gerichts Ordnung halten wollen.
Es iſt auch gemelten Landrhaͤten in Wolgaſtiſcher Regierung (eben wie auch folgendes Jahres denen in der Stetiniſchen) vergoͤnſtiget/ das ſie Jaͤrlich zum wenigſten auff erforderung der beyden Land Marſchallen/ des Geſchlechtes der Molzane vnd Bugenhagen/ vngehindert zuſammen kommen/ vnd was zum gedeylichen Wolſtande gereichet/ in Rhat ziehen moͤgen.
Endlich ward auch dieſem Landtag zu Erleichterung der Land Renterey Cammer eine ſolche Art zu ſtewren/ die alle Ritterhueffen/ auch des Fuͤrſten eigene Patrimonial vnd Tiſchguͤter mit betrifft/ auff das die ſtewren deſto mehr außeragen moͤchten/ bewilliget/ vnd zur einloͤſung der verpenſionirten Empter vnd reformation der Hoffordnung nothduͤrfftige Vorbereitung gemachet.
ANNUS 1614. 1. Landtag in Vor- Pommeren/ vnd beſtellung der Land Rhaͤt daſelbſt.
10. Martij.
2 Auffbott des Landes ergehet wegen der Polniſchen Confœderirten Tumultuiren.
Als vmb dieſe Zeit die Confœderaten/ ſo aus der Moßkow in Polen wiederkehrten/ vnd jhrer außſtehenden beſoldung halber ſehr tumultuirten/ vnd den Teutſchen Laͤndern naheten/ vnd jederman in den gedancken ſtand/ ſie weren der newlich auffgerichteten Liga verwand/ vnd wuͤrden etwa den Evangeliſchen zu wiedern auff den Teutſchen Boden gefuͤhret werden/ haben nicht allein die beyde Churfuͤrſten aus Sachſen vnd Brandenburg/ ſondern auch die ſaͤmptliche Pommeriſche Fuͤrſten/ ſich zu einer Defenſion gefaſt gemacht/ maſſen dañ in Pommern das Auffbot ergangen/ vnd eine gute Anzahl Mußquetirer in eyl geworben/ vnd theils ins Ampt Newen Stetin/ theils nach Buͤtow auff die Frontirn vnd Graͤntzen geleget ſeyn/ dadurch beſorgeten Vberfall vnd Bedraͤngnus des Landes vorſichtiglich abzuwenden.
Die Confœderirten aber haben ſich leicht nach erhaltenem außſtehenden Sold vnd Donatiffs/ das ſie begehreten/ weil ſie fuͤr die Chriſtliche Religion wider Muſkow gefochten/ contentiren laſſen.
Es ward auch in dieſem Jahr in der Chur Brandenburg zu Coͤln an der Spree/ in der Schloß- vnd Pfarrkirche zur H. Dreyfaltigkeit/ durch Salomon Fincken/ der Anfang gemachet/ etliche alte Kirchen Ceremonien/ vnter dem Nahmen dero aus den Lutheriſchen Kirchen noch nicht außgefegten Baͤpſtlichen Greweln/ abzuſchaffen/ vnd nach Art der reformirten Calvinianer die Lehre zu fuͤhren.
Vnd da zwar die Landſchafft in der Chur Brandenburg bey Churfuͤrſt Johan Sigismunden bittlich anhielt/ zu vermeidung aller Spaltungen/ laut gegebenen Reverſen/ bey der Augspurgiſchen Confeſſion zu bleiben/ der Churfuͤrſt aber deſſen vngeachtet ein Mandat abgehen ließ/ darin Er verbott/ keines weges des Sacramentſtreits auff den Cantzeln zu gedencken/ haben die Pommerſche Theologen/ als D. Bartholdus Krakevitz Superintendens Wolgaſtiſches Ortes/ D. Daniel Cramerus Paſtor vnd Profeſſor zu Stetin/ vnd D. Conrad Schluͤſſelburg/ weil D. Chriſtophorus Pelardus General Superintendens in der Chur Brandenburg darzu ſtille ſchwiege/ mit diſputationibus, Vnterredungen/ vnd Schrifften dargethan/ das man vermoͤge des Befehls GOttes eben ſo wol die Gegenlehre ſtraffen/ als die wahre Lehre beſtetigen muͤſſe/ vnd daß D. Pelargus ſein Stillſchweigen/ dadurch er ſich numehr von der recht Lutheriſchen Kirchen abwendig machete/ fuͤr GOtt ſchwerlich zu verantworten hette/ woruͤber dann etliche Schrifften durch obgemelte Theologen/ vnd die/ ſo ſich des Handels annahmen/ gewechſelt ſeyn/ die man annoch im offenen Druck zu leſen hat.
3. Wegen reformierung der Schloß vnd Pfarrkirchen zu Berlin ergehen etliche Streitſchrifften der Pommerſchen Theologen wider D. Pelargum.
4. Hoffordnung zu Stetin wird publiciret/ vnd die Pommerſche Geographiſche Landtaffel durch Eilhardum Lubinũ angefangẽ.
Vnterdeſſen ward die newe Hoffordnung zu Alten Stetin publiciret/ vnd nach derſelben die Hoffhaltung beſtermaſſen angeſtellet.
Vnd weil Hertzog Philippus wol wuſte/ das noch niemahln eine rechte Geographiſche beſchreibung der Hertzogthumbe vnd Laͤnde Pommern recht vnd genaw jemand vnter die Hand gegeben were/ als hat Er D. Eilhardum Lubinum von Roſtock ab/ zu ſolchem Wercke beruffen laſſen/ vnd mit zuthun ſeines Vaͤttern Hertzog Philippi Julij/ vnd der anderen Gebruͤder/ denſelben dahin vermoͤcht/ daß Er die Muͤhewaltung/ alle in Pommerland belegene Staͤdte/ Flecken/ Stiffte/ Doͤrffer/ ſtehende vnd flieſſende Waſſer/ vnd was dergleichen mehr iſt/ neben aller Adelicher Geſchlechte Nahmen vnd Wapen/ in eine groſſe zierliche Landtaffel zu bringen/ vnd deſſentwegen gantz Pommerland durch zu reiſen/ vnd alle Orter auffs genaweſte/ ſo viel muͤglich/ abzureiſſen/ auff ſich nam/ welches dann auch in nachfolgenden Jahren effectuiret iſt.
5. Teſſen von Parſaw wird erſtochen: M. Joachim9 Marcus/ Joh. Tidebuͤel/ D. Martinus Bocatius/ D. Franciſcus Reutzius ſterben.
Jn Mechelnburg wird der Fuͤrſtliche Mechelnburgiſche beſtalter Oberſter vñ geheimer Rhat/ Teſſen von Parſow/ ein geborner Pommerſcher von Adel/ wol ſieben oder acht ſprachen kundig/ vnd in vielen Kriegen/ vnd inſonderheit in der Fechterkunſt wol verſucht/ im xlij. Jahr ſeines Alters/ von einem andern von Adel/ des geſchlechtes der Roſen/ in einem Kampf/ darzu Er außgefordert war/ erſtochen.
Hat gleichwol ſeinem Kegentheil/ wie er von demſelben vmb Verzeihung angeſprochen worden/ von grund ſeines Hertzens/ eben/ da Er den toͤdlichen Stich empfangen/ vergeben/ mit den Worten/ dz er ſein Freund ſterben wolte.
Des Predigers Troſt/ weil Er zu Genff/ da Er ſich eine zeitlang auffgehalten/ auff die Calviniſche ſeyte getreten war/ vnd dahin auch ſeinen Fuͤrſten/ den Hertzog von Guͤſtraw/ gelencket hette/ hat Er zwar nicht begehret/ ſich aber gleichwol gegen die Vmbſtehenden fuͤr einen groſſen Suͤnder erkennet/ vnd ſich des Verdienſtes Chriſti getroͤſtet.
Laur. Bacmeiſt. in cõc. funeb. præſente Joh. Alb. Ducc habitâ.
Sonſten ſind dies Jahr todtes verblichen/ M.
Joachimus Marcus/ Præpoſitus zu Greifenberg/ ein ſonderbahrer Muſicus/ wie dann ſeine gedruckte Geſaͤnge zeigen/ welchem in der Pfarr M. Dyonyſius Friedeborn/ ein guter Theologus vnd Poet gefolget/ Johannes Tidebuͤel/ der den Paſtorat zu St. Peter in Alten Stetin bey xxviij. Jahr mit ſonderbahrem fleiſſe verwaltet hat/ an welches ſtelle Philippus Cradelius von dem Diaconat zu Gartz beruffen iſt/ wie auch D. Martinus Bocatius zu Stettin/ Hoffgerichts Advocatus/ vnd Franciſcus Reutzius Medicinæ Doctor/ eines vornehmen Herren von Zierotin in Maͤhren Hoff Medicus/ zu Golnow buͤrtig.
24. Sept.
Nebenſt dieſem iſt auſſerhalb Landes dieſes Jahr der gefaͤhrliche Auffſtandt zu Franckfurt am Maͤyn entſtanden/ daß die Buͤrger den alten Rhat ab/ vnd einen newen einſetzeten/ auch bey vier tauſend Handwercks Geſellen zuſammen lieffen/ die Judengaſſe pluͤnderten/ vnd uͤber mccc. Juͤden aus der Stadt jageten.
Dieſe vnruhe iſt durch Kaͤyſerliche Commiſſarien beſter maſſen geſtillet/ vnd die Auffwiegeler zur Straffe gezogen.
Auch iſt Marggraffen Spinolæ die execution wieder Aach anbefohlen/ da vor drey Jahren gleichfals in einer Vnruhe der Catholiſche Rhat abgeſetzet war/ vnd iſt alſo die vorige Obrigkeit wieder an jhre Stelle geſetzet:
Weſel vnd Muͤllheim hat ſich an Spinolam ergeben/ vnd iſt alſo der Krieg in den Niederlaͤndern wegen der Guͤliſchen Lande mit Macht wieder angegangen.
Es bekennet ſich auch oͤffentlich zu der Roͤmiſchen Religion der Pfaltzgraff von Newburg/ Wolffgang Wilhelm nach dem er des Hertzogen aus Baͤyern Eydam gewerdem/ vnd nunmehr mit dem Churfuͤrſten von Brandenburg/ wegen Einhabung der Guliſchen Lande vneins war/ daruͤber dann die Guͤliſche Lande den Spaniern vnd Staden gleichſam ſind preiß gegeben/ weil die Staden der Stadt vnd Veſtunge Guͤlich/ vnd die Spanier anderer Orter ſich verſicherten.
Solchen Abfall aber vom Evangeliſchen Glauben hat gemeltes Pfaltzgraffen Vater/ Philipp Ludewig/ ſich ſo tieff zu hertzen gezogen/ das Er daruͤber vor Leid kurtz darauff geſtorben iſt/ vnd ward folgends zur Roͤmiſch Catholichen Reformation zu Newburg in der Schloßkirch der Anfang gemachet.
4. Was ſich auſſer Landes begeben.
ANNUS 1615. 1. Erbvertrag zwiſchen Philipp Juliuſſen vnd der Stadt Stralſund.
11. Jul.
Anno mdcxv. hat Hertzog Philipp Julius die beſchwerliche Streitigkeiten/ vnd biß auff ſelbige Zeit zu recht ſchwebende ſchwere differentien mit der Stadt Strallſund/ druͤber ſo wol bey ſeiner/ als Hertzog Ernſt Ludewig ſeines Vatern/ Regierung zu vnterſchiedlichen mahlen Handlung gepflogen vnd verſuchet/ aber gleichwol allwege der Weg zu fernerem Vnheil offen gelaſſen war/ wiederumb zur Hand genommen/ vnd einen ſtetswerenden Erbvertrag mit bemelter Stadt auffgerichtet/ vnd dadurch die meiſte ſtreitige puncte im Grunde verglichen vnd vertragen.
Jn dieſem Erbvertrage hat Strallſund den Landsfuͤrſten Wolgaſtiſchen Ortes fuͤr jhre von GOtt verordnete Obrigkeit/ vnd ſich/ mit vorbehaltung jhrer Privilegien/ fuͤr ſeine Erbvnterthanen erkant/ vnd zu gemeinen Reichs-Crayß- vnd andern Stewren/ gleich andern Staͤnden/ erbotten.
Weiter iſt vertragen/ daß/ wenn der Stadt Superintendens ſoll beſtellet werden/ der Rhat/ vnd des Kirchſpiels verwandte Buͤrgere/ eine tuͤchtige Perſon erwehlen/ vnd ſie/ wenn des Miniſterii bedencken daruͤber zuvor eingenommen/ dem Landsfuͤrſten fuͤrſchlagen ſolten.
Vnd alßdenn wolte Er ſolche Perſon ohn jenig bedencken beſtetigen/ vnd wo ſie zuvor nicht ordiniret/ von dem General Superintendenten ordiniren/ vnd da Er gleich zuvor ordiniret/ nichts deſtoweniger in gegenwart des Raths vnd Miniſterij inſtituiren laſſen.
Vber andere Paſt oren/ Prediger vnd Capellanen zubeſtellen darff keine fernere Fuͤrſtliche Confirmation erwartet werden.
Aber die Examination vnd Ordination derſelben muß vom Generall Superintendenten/ oder/ da derſelbe verhindert/ auff deſſen Befehl/ von dem Urbano, in beyſein des Miniſterij in der Stadt Stralſund/ die inſtitution auch ebener maſſen in beyſeyn des Rhats vnd Miniſterij in der Stadt verrichtet werden.
Wegen der Viſitation der Kirchen/ Hoſpitalen/ Cloͤſter vnd dergleichen Geiſtlichen Guͤter iſt abgeredet/ das alle fuͤnff Jahr/ von des Landsfuͤrſten wegen/ durch den General Superintendenten vnd einen Land- vnd Hoffrhat/ Viſitation angeſtellet werde/ jedoch das die Stadt an obgeſetzte beyde puncte von Beſtallung des Predigampts/ vnd Viſitation der Kirchenguͤter weiter nicht verbunden ſey/ als ſo lange die Landsfuͤrſten vnd die Generall Superintendenten in reiner lehr der Auſpurgſchen Confeſſion vnverruckt verbleiben:
Wie dann auch/ da ſich Jrrungen in der Lehre/ der vnverfaͤlſcheten Augſpurgiſchen Confeſſion zuwidern/ in der Stadt begeben ſolten/ denen Rhat vnd Buͤrgerſchafft mit dem Miniſterio nicht wehren koͤnten/ der General Superintendens/ vnd/ wo noͤtig/ der Landsfuͤrſt/ mit zuziehung der Landſtaͤnde/ was GOttes Wort vnd der Augſpurgiſchen Confeſſion gemeß/ zu verordnen Macht haben ſoll/ daß alſo die Oberinſpection dem Landofuͤrſten in Lehrpuncten vnd Ceremonien gelaſſen werde.
Zum vierdten iſt vertrager/ mit was formalien dieſelbe/ ſo in der Stadt zu Buͤrgern angenommen werden/ ſo wol dem Landsfuͤrſten eine Erbhuldigung/ als dem Rhat vnd der Stadt einen Buͤrger- Eyd ſchweren ſoll.
Zum fuͤnfften/ weil es eine alte Gewohnheit in Strallſund geweſen/ das die Appellation vom Stralſundiſchen Rhate nirgends anders/ als an den Rhat zu Luͤbeck/ vnd folgends an das Kaͤyſerliche Cammergerichte gebracht ward/ vnd aber der Landsfuͤrſte es fuͤr vnzimlich erachtete/ wann ſeine Vnterthanen zu Stralſunde an ſein Hoffgerichte ſich beruffen/ daß/ deſſen vngeachtet/ Er/ als Landsfuͤrſtliche Obrigkeit/ ſolte gantz verbeygegangen werden/ als iſt auff eine Freyſtellung der Appellationen geſchloſſen/ das ſie keinem weder naher Luͤbeck/ noch an das Fuͤrſtliche Hoffgerichte/ ſolten gewehret werden/ doch/ daß ſolche freyſtellunge der Appellation der Stadt Privilegio de non evocando vmpræjudicirlich vnd ohne Nachtheil ſeye.
Worbey dan auch vertragen/ von welchen Sachen vnd in welchen faͤllen man ans Fuͤrſtliche Hoffgerichte appellieren koͤnne/ wie ſolche Appellation ſolle beſchaffen ſeyn/ wie es zu halten/ wo einer der ſtreitigen Parteyen an das Hoffgerichte/ der ander an den Rhat zu Luͤbeck appelliren wuͤrde/ wie den Appellationen im Hoffgerichte ſchleunig ſolte abgeholffen/ vnd die execution des eroͤffneten Vrtheils angeſtellet werden.
Was die Ober Jurisdiction in den Stral ſundiſchen Landguͤtern betrifft/ iſt verabredet/ das die erſte inſtantz beym Rhat/ vnd man von deme nicht nach Luͤbeck/ ſondern ans Fuͤrſtliche Hoffgerichte appelliren ſoll.
Die Einwohner aber im Fuͤrſtenthumb Ruͤgen/ ſo vom Rhat/ Hoſpitalien/ Gotteshaͤuſern/ oder andern Privatbuͤrgern Landguͤter vnd Hoͤfe einhaben/ ſollen in der erſten Jnſtantz bey einer jeden Obrigkeit beſprochen werden/ vnd die appellation von dem daſelbſt geſprochenem Vrtheil gehet an den Stapel zu Bergen des Landsgerichts auff Ruͤgen/ vnd von dannen erſtlich an das Fuͤrſtliche Hoffgerichte.
Letzlich iſt vertragen/ daß der Landsfuͤrſte mit den ſeinigen jederzeit auff beſchehenes Zuſchreiben vngehindert in die Stadt bey Tage ein and außziehen/ vnd daſelbſt/ ſo lange es jhm gefellig/ ohn der Stadt beſchwerung bleiben/ auch in Nothfaͤllen vnd Kriegesleufften/ mit ſeiner Ritterſchafft vnd anderen Landſaſſen hineinruͤcken/ ferner frembde durchreiſende Potentaten Chur vnd Fuͤrſten hinein/ doch nicht ſtaͤrcker/ dann mit cccc. Reiſigen oder Gutſchpferden/ vergleiten moͤge/ gleichwol durch das Geleit keiner Gerechtigkeit mehr/ dann Er hiebevor gehabt/ ſich in der Stadt vnd jhrem Gebiete anmaſſe/ welcher Er dann die Gerechtigkeit in andern faͤllen gelaſſen/ vnd/ wie es damit ſoll gehalten werden/ geſchloſſen.
Andere Mißverſtaͤnde/ die dießmahl in guͤte nicht haben vertragen werden koͤnnen/ als von appellation in Matrimonial ſachen/ von Cognition vnd Straff der Mißhaͤndler/ ſo begleiten oder begleitet werden/ vnd von Vbergebung der Beklagten/ ſo in dieſen Tractaten nicht verglichen/ ſind außgeſetzet/ vnd fuͤr die deputirte niedergeſetzte/ nach der Conventions formul darin zu verfahren verwieſen worden.
Vnd alſo ſind alle Rechtsfertigungen zwiſchen dem Landsfuͤrſten vnd der Stadt Stralſund gaͤntzlich caſſirt vnd auffgehoben.
2.
Der Buͤrger Vortrag zu Stralſund revidiret vnd gewiſſe Stadt Recht/ vnd Gerichtspolicey- vnd andere Ordnungen auffgerichtet. 14 Febr.
Ehe dieſer Erbvertrag zwiſchen dem Landsfuͤrſten vnd der Stadt Stralſund auffgerichtet ward/ hette der Rhat vnd die hundert Maͤnner im Nahmen der Buͤrgerſchafft daſelbſt/ zwiſchen welchen etliche Jahr her Jrrung vnd Zwieſpalt dahero eingefallen war/ als ſolte allerley Vnrath vnd Vnordnung/ ſo wol bey Handhabung der heilſahmen Juſtitz/ als auch Verwaltung gemeiner Stadt intraden/ eingeriſſen ſeyn/ einen Buͤrger vertrag im Februario beliebet vnd bekrefftiget.
Als aber die Altersleute der Gewandſchneider/ vnd andere Buͤrger/ ſo ſich zu jhnen gethan/ denſelben nicht gut heiſſen wolten/ hat der Landesfuͤrſt anderweit/ zu verhuͤtung eines beſorglichen Tumults zwiſchen etlichen Buͤrgern vnd den Hundertmaͤnnern/ ſich darzwiſchen geſchlagen/ die erhobene Streitigkeiten behoͤren laſſen/ auch in der Perſon zu vnterſchiedlichen mahlen behoͤret/ den zuvor beliebten Vertrag der Buͤrger revidiret/ des Raths vnd der wiederſprechenden Buͤrger Erinnerungen wider denſelben/ wie auch der Hundertmaͤnner Antwort darauff vernommen/ die ſtreitige Puncten durch einen beſcheid abgerichtet/ vnd endlich den gantzen Vertrag folgends Jahr approbiret/ vnd anderweit beſiegeln vnd vnterſchreiben laſſen/ darin dann die Buͤrgerſchafft dem Rhate das Juſtitien werck/ als der Obrigkeit/ vnverhindert gelaſſen/ der Rath dagegen die Adminiſtration/ Einnahme vnd Außgabe der Stadt intraden/ denen dazu wegen der gantzen Gemeine Verordneten Buͤrgern/ auffgetragen hat/ jedoch dero geſtalt/ daß dem Rhate/ als der Ordentlichen Obrigkeit/ die Inſpection bleibe/ vnd alle Jahr richtige Rechnung gethan werde.
Vnd alſo iſt nun in der Stadt Stralſund ein richtiger Schluß gemachet/ wie gewiſſe Stadtrecht vnd Gerichts-Policey- vnd andere Ordnungen auffzurichten/ der Syndicus vnd Subſyndicus zu beſtellen/ die erledigte Rhatsſtellen zuerſetzen/ die beyde Cantzleyſiegel/ vnd das groſſe Kockenſiegel zugebrauchen/ auch die Rhatsdiener anzunehmen/ die Hundert-Maͤnner vnd jhre Advocaten vnd Worthalter zuerwehlen/ das Buͤrgerrecht zugewinnen/ die Stadtan Mawren vnd Thoͤren zu beſſern vnd zu verwahren/ der Schoß zu fodern/ die Pfundkammer zueroͤffnen vnd zuverwalten/ ein General Kaſten anzurichten/ vnd Achtmaͤnner neben einemge heimen Kaſtenſchreiber darzu zuerwehlen/ eine Bruchſtuben anzuordnen/ vnd die verwirckete Straffen in Beyſeyn der dazu deputirten vier Buͤrger abzufordern/ der zehende Pfennig/ in deſſen hebung dieſe Stadt uͤber Menſchen gedencken geſeſſen vnd noch ſitzet/) durch die Zehenpfennings Herren einzuheben/ vnd zu gemeinem Gute zu bringen/ die Muͤntzgerechtigkeiten der Stadt beyzubehalten/ gute Auffſicht uͤber Weinkeller/ Mahrſtall/ Artollerey/ Apoteken/ Kornhauß/ Muͤhlen zu halten/ vier Bawherren neben einem Bawſchreiber zu verordnen/ die Gaſſen zu ſaubern/ vnd was jeder Beampten ſchuldige Pflicht/ Gebuͤhr vnd Beſoldung ſey.
Auch iſt zu Abtragung gemeiner Burden dieſes in beſagetem Buͤrgervertrage beliebet/ daß ein jedweder von ſeinen Nutz- vnd Genießtragenden guͤtern von hundert zum Schoß iv. Schilling Luͤbiſch Jaͤrlich erlegen ſolle.
3. H. Philipp Julius reiſet in Dennemarck/ vnd ertheilet nebenſt H. Philippo die- Lehen dem Herrmeiſter zur Sonnenburg.
17. Jul.
So bald nun obgemelter Erbvertrag mit der Stadt Stralſund ſeine Richtigkeit hette/ ſetzete ſich Hertzog Philipp Julius mit ſeiner Gemahlin auff ein wolzugerichtes Orlagsſchiff/ vnd begab ſich auff der Koͤniglichen Majeſtet freundliches einladen ins Koͤnigreich Dennemarck/ vnd ward daſelbſt herrlich empfangen/ in beſonder groſſem Vertrawen auffgenom̃en/ vnd mit Koͤniglichen Præſenten anſehnlich begabet/ vnd gelangete in der dritten Woche hernach gluͤcklich ins Hofflager wiederumb an.
Vor dieſer Dennemarckiſchen Reyſe/ hette Er ſich auch zu vor im Majo zu Alten Stetin in der Perſon befunden/ da Marggraff Georg Albrecht zu Brandenburg/ als des Ritterlichen Johanniter Ordens in Sachſen/ Marck/ Pommern vnd Wendland Meiſter/ die im Hertzogthumb Pommern belegene/ vnd zur Heermeiſterey gehoͤrige Lehen/ auff perſoͤnliche beſchehene Abſtattung der gewoͤhnlichen Pflicht/ von jhme vnd Hertzog Philippo auff dem Fuͤrſtlichen Hauſe empfangen.
25. Maij.
Es hat auch im Monat Junio/ da eben ein Landtagk zu Stetin außgeſchrieben war/ drauff gleichwol nur ein Jnterims beſcheid erfolgete/ weil er wegen einfallender Erndte vnd andern Behindernuͤſſen hat muͤſſen auffgeſchoben werden/ Churfuͤrſt Johan Sigismund zu Brandenburg/ Hertzog Philippum zu Stetin aus ſonderbahrer Liebe vnd Freundſchafft beſuchet/ vnd fuͤnff Tage ſich bey jhm auffgehalten.
4. Der Churfuͤrſt zu Brandenburg beſuchet den Hertzog zu Stetin.
23. Jun.
5. H. Bogislat
Jn dieſem Jahr hat Hertzog Bogislaff mit Fraͤwlein Eliſabeth/ gebornen zu Schleſewick Hollſtein/ zu Ruͤgenwalde/ Fuͤrſtlichem Gebrauch nach/ Beylager gehalten/ vnd hat Hertzog Philippus die Braut/ als ſeiner Gemahlin Schweſter/ ſeinem Bruder in der Perſon zugefuͤhret/ auch zwiſchen Jhm vnd Hertzog Georgen wegen des Ampts Ruͤgenwalde einen Bruͤderlichen Vertrag gemacht/ vnd gemelten Hertzog Georgen/ der ſeine Reſidentz hinfort auff der Aptey oder Ampte Bukow ergreiffen wolte/ mit ſich auff Stetin genommen/ ſich daſelbſt eine zeitlang auffzuhalten/ biß das Haus zu Bukow etwas beſſer eingerichtet werden konte.
Beylager vnd Bruͤderlicher Vertrag zwiſchen jhme vnd H. Georgen.
19. Feb.
6. H. Georg vnd H. Vlrich beſehen das Lager fuͤr Braunſchweig.
Menſe Sept.
Weil nun vnterdeſſen der Braunſchweigiſche Krieg widerumb angieng/ vnd der Junge Hertzog Friederich Vlrich die Stadt Braunſchweig bey drey Monden hart belagert hielt/ hetten Hertzog Georgius vnd Vlricus dahin einen Excurs/ die belagerung in Augenſchein zu nehmen/ genommen/ vnd ſind bey ſolcher Gelegenheit nicht allein mit gemeltem Hertzog Friederich Vlrichen/ ſondern auch mit dem Koͤnig in Dennemarck/ Hertzog Vlrichen zu Holſtein/ vnd andern Herren/ die ſich dasmahl in dem Lager fuͤr der Stadt befunden/ in kundſchafft gerathen.
7. Legation der Hanſeeſtaͤdte/ vnd drunter der Stralfundiſchen vnd Stetiniſchen nach Dennemarck.
28. Januar.
Als nunmehr etliche Jahr her die Hanſeeſtaͤdte vmb General Confirmation jhrer Privilegien beym Koͤnige in Dennemarck angehalten/ vnd gleichwol ſolches biß auff dieſe Zeit verſchoben war/ iſt vergangen Jahr im Hanſeetage beſchloſſen/ daß acht Staͤdte/ als Bremen/ Hamburg/ Roſtock/ Stralſund/ Wißmar/ Magdeburg/ Dantzig vnd Deventer nach Koppenhagen ſich erheben/ vnd nochmahln vmb voriges ſtarcke Anſuchung thun ſolten.
Solch General werck kam der Stadt Stetin/ als die nicht wegen Erlangung/ ſondern Beybeheltung der befreyhung des Laſtgeldes im Oreſund bekuͤmmert war/ etwas nachdencklich fuͤr/ zumahl weil ſie nicht mit vnterdie deputirte gezogen.
Drumb ward ſie rhats/ jhre eigene Geſandten/ als den Syndicum D. Schwalch vnd Herman Berckhofen dahin zu ſenden.
Vnd die ſind auch endlich von den andern zur Legation verſtattet/ inſonderheit/ weil jhnen die von Magdeburg jhre Vollmacht auffgetragen/ doch mit außdruͤcklicher proteſtation/ daß ſie fuͤr ſich ſelbſt abſonderlich nichts ſuchen ſolten/ damit es nicht das Anſehen einiger Trennunge verurſachen moͤchte.
Es iſt aber mit dieſer Legation nichts wegen der General Confirmation erhalten/ vnd nur verabſcheidet/ daß eine jede Stadt/ welche des Handels in Dennemarck vnd Norwegen genieſſen wolte/ jhre eigene Gevollmaͤchtigete abſonderderlich/ vermittelſt vollkommener Gewalt/ abordene/ mit Koͤniglicher Mayt. zu tractiren vnd zu ſchlieſſen/ auff was weiſe alle Beſchwerungen vnd Mißbraͤuche/ ſo bißhero von den Hanſeeſtaͤdten/ jhrer Koͤnigl. Mayt. vnd dero trafiquirenden/ in dero Koͤnigreich zu getrieben vnd begegnet/ nidergeleget vnd aus dem Wege geſetzet/ hergegen was fuͤr Freyheyten vnd Wolthaten denſelben hinwiederuͤmb in einer jeglichen Hanſeeſtadt ſolle eingereumet werden/ vnd dann was eine jede Stadt fuͤr den groſſen ſchein bahren Nutzen/ ſo ſie von vielen Jahren/ aus den beyden Koͤnigreichen/ Dennemarck vnd Norwegen/ geſchoͤpfet haben/ vnd noch ferner bey bluͤhenden Privilegiis erlangen koͤnnen/ wiederumb zu ſchuldiger Danckbarkeit jhrer Koͤniglichen Mayt. zu leiſten gemeinet ſey.
Dieſes Jahr ſterben in Pommern etliche vornehme Leute/ als Herr Ernſt Ludewig/ Freyherr von Putbuſch/ der ſich erſtlich Waldburgin/ hernach Magdalenam/ beyde geborne Graͤfinnen von Eberſtein/ Neugarten vnd Maſſow/ hette Ehelich beylegen laſſen:
Hans von Eickſtedt/ im lxxj. Jahr ſeines Alters/ welcher erſtlich ein Soldat vnd vornehmer Officirer in Schweden/ Hungern/ Teutſchland vnd Franckreich geweſen/ hernach Hauptman zu Loytz/ folgends Oberhoff Marſchalck der Wolgaſtiſchen Regierung vnd Hauptman auff der Jaſenitz geworden/ ein Gottſeliger/ Anſehenlicher/ nuͤtzlicher Mann.
Es dancken auch der Welt ab Matz von Kruckow/ alter Stallmeiſter/ Egidius von Blanckenſee/ Hauptman auff Pyritz/ der lxxiv. jaͤhriger Peter Kamecke/ auff Laſſene Erbgeſeſſen/ der bey xlij. Jahren in beyden Fuͤrſtlichen Hoͤfen zu Stetin vnd Wolgaſt auffgewartet/ vnd die hoͤhiſte Ampter/ als Geheimbten Rhats/ Ober Marſchalcks vnd Schloßhauptmannes bedienet hat/ vnd wie klug vnd liſtig Er war dennoch des Hofes vnbeſtaͤndigkeit auch erfahren muͤſſen/ vnd endlich zur Muͤzelburg/ da Er ſich auff einer Reiſe befunden/ ſchleunig geſtorben iſt.
Ferner haben der Welt abgedancket die beyde Marſtaller/ Martinus Comes Palatinus/ Fuͤrſtlicher Stetiniſcher Cammerrath/ vnd der Stifftskirchen zu St. Marien Capitularis, welcher Hertzog Philippo/ als deſſen Jugend Er zu allen freyen Kuͤnſten/ als ein Præceptor wol angewehnet/ ſehr lieb geweſen/ vnd Wilhelmus beyder Rechten Doctor/ auch Fuͤrſtlicher Rhat/ welcher der dritte von den Marſtallern iſt/ die in dieſen Landen beruͤmbt geweſen.
Es verfaͤllet auch Doctor Samuel Schwalch/ der Pommeriſchen Landſchafft Stetiniſcher Regierung vnd der Stadt Alten Stetin Syndicus wie auch Doctor Brummerus Stargardiſcher Syndicus/ ein Mann von ſonderbahrem Anſehen vnd Qualitäten in dieſem Lande/ Andreas Gemlin Burgermeiſter zu Coͤßlin/ Jochim Kleiſt/ Rathsverwandter daſelbſt; Johan Teßmar/ Fuͤrſtlicher Stetiniſcher Haußrentmeiſter; Folgends M. Peter Voßberg Stetinenſis Hertzog Frantzen Leib-Medicus vnd M.
Martinus Palen Paſtor vnd Præpoſitus zu Paſewalck/ Johan Schlagicke Conrector vnd Paulus Kniphoff Subrector der Stadtſchulen zu Stetin.
8. Es ſterben Graff Ernſt Ludewig/ Hans von Eickſtedten/ Matz von Krukow/ Egidius Blanckenſee/ Peter Kameke/ Marti-
nus vnd D. Wilhelmus die Marſtaller/ D. Samuel Schwalch/ D. Bruͤmmer/ M.
Peter Vosberg/ M.
Martinus Palen/ Johan Schlageke vnd Paul9 Kniphoff
2. Jul.
24. Sept.
10. Junij.
9. Was auſſer Laͤndes geſchehen.
Auſſer Landes iſt dieſes inſonderheit mercklich/ daß der Friede zwiſchen dem Roͤm. Kaͤyſ. vnd Tuͤrckiſchem Sultan auff xx.
Jahr abermal bedinget/ der newe Baw zu Muͤlheim wider eingeriſſen/ zu Berlin wegen der daſelbſt im Thumb reformirtten Religion ein groſſer Tumult/ daruͤber etliche erſchoſſen/ vnd viele verwundet ſeyn/ entſtandẽ/ die Juden zu Wurmbs in einem Auffſtande außgejaget/ vnd jhre Sinagog zerbrochen/ vnd Emanuel der Fuͤrſt von Savoyen/ welcher von den Spaniſchen bekrieget ward/ in Franckreichſchen Schutz genommen iſt.
Jm angehenden mdcxvj. Jahr hat ſo wol Hertzog Philippus Julius als Hertzog Philippus zu ſchleuniger Abhelfſung der fuͤr dem Hoffgericht ſchwebenden Sachen eine heilſahme Verordnung vnd Viſitation Beſcheid/ darnach ſich Advocaten vnd Procuratoren zurichten hatten/ vnd die ſchon von Bogislao XIII. im mdcix. Jahr angerichtet war/ aber wegen erfolgeten todsfall einen vollkommenen Außſchlag nicht erlangen moͤgen/ herauß gegeben/ vnd iſt darin der Publicirten Gerichtsordnung ſchlechter ding nachgegangen/ vnd was darauß zur Beforderung des Juſtitien werckes noͤtig/ aber biß anhero in Abbruch wegen etlicher Mißbraͤuche vnd Vnordnung/ zu nicht geringer Verwirrung der Proceß gerahten/ zuſammen getragen vnd denen/ zum Hoffgerichte vnd bedienunge der alda hangenden Sachen verordneten Perſonen/ ſolche Verfaſſung feſtiglich hinferner zu halten/ ernſtlich anbefohlen.
Vnd ob wol ſolche Viſitation Beſcheide noch bis auff dieſe Stunde nicht confirmiret/ ſo richten ſich doch die Fuͤrſtliche Hoffgerichte darnach.
ANNUS 1616. 1. Viſitations Beſcheide in den Hoffgerichten.
17. Jan.
2 Deliberation des Stetiniſchen Hoffweſens halber.
Hertzog Philppus hat auch mit ſeinen Cammerraͤthen reiffliche deliberation des Hoffweſens halben vorgenommen/ vnd mit eigener Hand weitleufftig verzeichnet/ wie ſolches auffs newe gefaſſet/ vnd noch beſſer zu reformieren vnd ein zuziehen/ die Maͤngel ſo wider die Hoffordnung eingeriſſen/ abzuſchaffen/ vnd alles in richtigen vnd zwar ſolchen ſtand/ darin es vnverendert bleiben koͤnne/ gebracht werden moͤge/ auch darauff vnter vndern vielen Puncten geſetzet vnd geordnet/ daß ſo einer hinfort eine Predigt muthwillig verſeumen/ oder uͤber Tiſch fluchen vnd ſchweren wuͤrde/ mit einer gewiſſen Geldſtraffe/ hernach vnter die Armen außzutheilen/ nach gelegenheit ſolle beleget werden.
3. Bogislai XIII. Gemahlin ſtirbt.
30. Jan.
Bald drauff ſtirbet Fraw Anna/ geborne zu Schleſewick/ Holſtein/ Bogislai XIII. nachgelaſſene Fuͤrſtliche Wittwe/ eine wolgeplagete Fuͤrſtin jhrer Geſundheit halber.
Dann da ſie ſich/ jhrer Kranckheit Rhat zu finden/ in Meiſſen begeben hette/ vnd nunmehr auff der Ruͤckreiſe in der Marck ſich befand/ ſtieß Jhr eine ſo hefftige Schwachheit an/ darin ſie im Dorffe Steinberg bey Reetz/ auff Berend von Wedels Ritterſitz/ jhren Geiſt in die Hand des Herren auffgeben muſte.
Ehe aber die Fuͤrſtliche Leiche hernach im Aprili zu Stetin mit gebuͤhrlichen Ceremonien beygeſetzet ward/ kam der Termin zum Landtage nach Stetin angeſetzet heran.
8. April.
4.
Der ander vnd dritte Landtag zu Stetin.
Dann es hette Hertzog Philippus im verwichenem Jahre/ ſeinen andern Landtag im Monat Junio außgeſchrieben/ vñ darauff von der Religion/ Verbeſſerung des Juſtitzweſens/ des Landes Defenſion/ Policeyordnung/ vñ andern Puncten/ ſo auff oͤffentlichen Landtagen pflegen vorgetragen werden/ fuͤrbringen laſſen.
Weil aber derſelbe wegẽ einfallen der Erndte vnd anderer behindernuſſen hat muͤſſen verſchoben werden/ vnd nur ein Jnterims beſcheid darauff erfolgete/ als ward er im Monat Martio dieſes Jahres zu einem guten Beſchluß gebracht/ vnd darauff vnter andern verabſcheidet/ daß die Jugend auff Jeſuiten Schulen/ wegen befahrung der Verfuͤhrung/ nicht zu ſenden/ vnd die/ ſo ſich ſchon darinnen auffhielten/ zu ruͤcke zu fodern.
Weiters daß die Paſtores in den Landvoygteyen vñ Emptern in Civil vñ geringen Sachen ſolten fuͤr den Landvoygten vnd Hauptleuten zu rechte ſtehen/ vnd daß ſolche Landvoygte vñ Hauptleute den Præpoſitum des Ortes zu ſich ziehen/ nebenſt deme die Sache verhoͤren/ vnd darinn verabſcheiden ſolten/ jedoch daß den beklagten/ da ſie ſich beſchweret vermeineten/ die Appellation an das Conſiſtorium vnbenommen bleibe/ da aber auch die von Adel vnd auß den Staͤdten/ ſo das Jus Patronatus vber die Kirchen haben/ die Bottmeſſigkeit vnd Erkentnuß vber die Paſtoren in geringeren Sachen begehrten/ welches doch der Kirchenordnung ſtracks zu widern/ iſt dieſer Punct in folgenden Landtagen abgeſchaffet/ vnd alſo geordnet/ daß nur Summariſche inquiſition den Landvoygten vnd Hauptleuten uͤber die Paſtoren zunehmen/ vergoͤnnet/ die Erkentniß aber uͤber ſie gaͤntzlich dem Conſiſtorio gelaſſen iſt.
Ferners ſind von der new abgefaſſeten Viſitation des Hoffgerichtes/ von Außſtewr/ Lehen/ vnd anderen wichtigen Sachen nuͤtzliche Verordnunge abgefaſſet/ vnd zuhalten anbefohlen worden.
Jnſonderheit ward auff dieſem Landtage den Staͤnden der gefaͤhrliche zuſtand Teutſches Landes zu erkennen gegeben/ vnd angezeiget/ wie der Chur-Fuͤrſten vnd anderer Staͤnde Gemuͤhter in Religions vnd Politiſchen Sachen trefflich getrennet weren/ vnd nachdenckliche Vniones vnd Verbuͤndnuſſen gemacht wuͤrden/ vnd alles zum hochſchaͤdlichen Auffſtand vnd innerlicher Vnruhe hinauß ſehe/ wie auch S. F. Gn. von den vnierten Staͤnden/ ſich mit zur Vnion zu begeben/ einſtaͤndig erſucht were/ aber ſich auffs beſte/ alß moͤglich/ entſchuldiget hette.
Dañ Seine Fuͤrſtl. Gn. befunden ſich laut der Erbeinigung vnd Landprivilegien/ ohne gemeinen Rath vnd reiffliche Communication mit Wolgaſt nicht maͤchtig/ ſolcher maſſen ſich einzulaſſen.
Mann hette auch ja ſchon geſehen/ was der Schmalckaldiſche Bund fuͤr einen beſchwerlichen Außgang genommen.
Drumb wolte S. F. Gn. bey der Neutralitaͤt verbleiben/ vnterdeſſen aber von der Evangeliſchen Correſpondẽtz/ ſo von der Vnion gar vnterſcheiden/ ſich nicht entziehen.
Dabeneben ſolle die Ritterſchafft mit den Roßdienſten bereit ſeyn/ die Staͤdte/ die Mawren vnd Waͤlle fertig halten/ vnd jhre Ruͤſtung bereit haben/ vnd jederman das Salpetergraben auff ſeinem Grund vnd Boden geſtatten.
Schließlich/ weil etliche von den Land Raͤhten mit Tode abgegangen waren/ ſind die Stellen wiederumb erſetzet/ vnd alſo zu dieſer Zeit Land Rhaͤte geweſen/ Hans Heinrich Fleming/ Decanus/ Churt Fleming/ Landmarſchalck/ Jobſt von Dewitz/ Andreas Borcke/ Dubiſchlaff von Wedel/ Friederich von der Oſten/ Lorencz Wacholtz/ Johan Kleiſt/ Georg Krackow/ Hans Billerbeke/ Rudiger Maſſow/ Otto Rudiger Glaſenapp/ Georg Wobeſer/ Antonius Nazmer vnd Ernſt von Guͤntersberg.
4. Mart.
5. Land- vnd Bawr- Ordnung wird publicieret in der Stetiniſchen Regierung.
Nach geendigtem Landtage/ ward alßfort eine wolgefaſſete Land- vnd Bawr Ordnung in den Druck gegeben vnd publiciret/ darin die gantze Stetiniſche Regierung in zehen Diſtrict/ vnd ſo viele Legeſtaͤdte getheilet iſt/ daß ein jeder wiſſen mag/ wohin er gehoͤre/ vnd wohin er ſein Gebuͤhr bringen muͤſſe.
6 Die Stadt Stetin wirfft auffs newe auff die Kauffmans Zulage vnd Tranckſtewre ein Auge/ bekompt vom Fuͤrſten Confens aber von dẽ Landſtaͤnden Widerſpruch.
Zu dieſer Zeit war die Stadt Stetin wegen jhrer Buͤrden vnd Beſchwerungen noch in groſſer Sorgfaͤltigkeit.
Dann ſeither die Zulagen im Jahr mdcviij. von Hofe ab/ weil ſie ohn des Fuͤrſten Conſens waren gefordert worden/ gehemmet waren/ vnd dannenher denen/ die etwas an ſie zu fodern hetten/ kein Abtrag geſchehen koͤnte/ ergiengen derohalben allerley ledrewliche Schreiben/ vnd wuͤrden beym Hoffgericht viel klagen desfalß angeſtrenget.
Drumb/ weil die Jntraden der Stadt nun mehr nicht zureicheten/ die helffte der Zinſen/ ſo jaͤhrlich muſten erleget werden/ zuertragen/ vnd nothwendig durch andere Wege rhat muſte geſchaffet werden/ haben Buͤrgermeiſter vnd Rhat/ nach dem die Sechzig Maͤnner jhre Adminiſtration vbergeben wolten/ auffs newe auff die Kauff mans Zulage/ vnd Tranckſtewr ein Auge geworffen/ vnd druͤber im vorigen Jahr Fuͤrſtliche Bewilligung/ jedoch mit gewiſſem beding vnd Vorbehalt/ erhalten/ inſonderheit/ weil ſie Exempel einzuziehen wuſten/ daß die Zulagen auff Kauffmans Wahren in der Stadt Stetin in Schwang allbereit zu mehrmahlen gebracht weren/ vnd die Brawer dem Kauffman zur huͤlff vnd aſſiſtentz ſich anerboten hetten.
Ob aber wol S. F. Gn. wie geſagt/ Conſens ertheilete/ in Betrachtung/ daß bey der Stadt kein ſonderbahrer Kornwachs/ viel weiniger Bergwercke/ Weinberge oder dergleichen verhanden were/ ſondern daß jhre fuͤrnembſte Nahrung auff dem Kauffhandel vnd Schiffarth beſtuͤnde/ vnd dannenher nirgends mit/ als mit beruͤhreten extraordinar Stewren/ den dingen zu helffen ſtuͤnde/ ſo haben dennoch die ſaͤmptliche Landſtaͤnde/ auff kurtz zuvor beſagtem oͤffentlichen Landtage/ dieſer extraordinar Stewr widerſprochen/ als darauß Erſteigerung allerhand Wahren/ dero ſie ſich auß Stetin erholen muſten/ zuvermuthen were.
Aber da die Stetiniſchen ſich auß gewiſſen Gruͤnden ſolcher Proteſtation zu acquieſciren nicht ſchuͤldig achteten/ fiel dabey dieſes groſſe Vngemach fuͤr/ daß/ als die Brawer vmb die Erhoͤhung des vorhin gewoͤhnlichen Bierkauffes/ ſo wol wegen deſſen/ daß die Stewr von jedem Brawels muͤſte entrichtet werden/ als daß ein thewr mißwachſend Jahr einfiel/ embſig anhielten/ vnd das Quart Bier/ zwar mit des Lands fuͤrſten Vorwiſſen/ aber ohne zuziehũg der Gewercke vñ Gemeine/ auff vier Pfennig Luͤbiſch mehr als vorhin/ vnd alſo auff zwey Dreyer oder Kickerlinge oder xvj. Pfennige ſetzeter/ der Poͤbel daher ſich ſehr auffruͤhriſch bezeigete.
Dann als beſagte Bierordnung vnd der Kauff deſſelben in St. Nicolai Kirche nach der Predigt abgekuͤndiget ward/ hat man von der Gemeine grewlich fluchen vnd vnwillen vberall gehoͤret/ vnd ſind vmb den Mittag die Laſtadiſche vnd Oberwickiſche nebenſt den Traͤgern/ Meſſern/ Mawrern/ Zimmerleuten vnd Tageloͤhnern/ in die Stadt mit Boßhaken/ Spieſſen/ Beilen/ Axten vnd andern Wehren/ mit einer fuͤr ſich gehenden Trummel/ ans Rhathauß gekommen/ vnd daſelbſt den Syndicum Doctorem Trederum/ vnd etliche Rhatsherren/ ſo ſie fuͤr ſich gefunden/ wegen des Bierkaufes zu Rede geſetzet/ vnd vngeachtet/ daß ſie gute Wort erlangeten/ daß Rhathauß eingenommen/ etliche/ ſo ein Wort darzu redeten/ geſchmiſſen vnd gejaget/ den Oberſten Stadtdiener fuͤr Burgermeiſter Rammins Augen erſchlagen/ vnd zum Fenſter hinauß auff den Marckt geworffen/ vñ jhme noch etliche ſtiche gegeben/ vnd biß vmb drey Vhr liegen laſſen.
Folgends zogen ſie mit zwo Trummeln von dem Hewmarckt die Breiteſtraſſe nach dem Roßmarckt hinauff/ vbermanneten daſelbſt etlicher Brawer Haͤuſer/ holeten auß jhren Kellern etliche Tonnen Bier herfuͤr/ vnd ſoffen ſich einander zu.
Die Fuͤrſiliche Rhaͤte/ zu welchen etliche Rhathsverwandten nebenſt dem Syndico auff das Schloß/ in des Landsfuͤrſten Abweſenheit/ der ſich zu Colbatz dasmahl anff hielt/ Zuflucht nahmen/ lieſſen ſie durch etliche Secretarios zu andern vnd beſſern Gedancken/ durch ein abgefaſſetes Friedgebott/ ermahnẽ/ aber es ward wenig Gehoͤr gegeben.
Gleichwol giengen den ſpeten Abend die von der Oberwyke vnd Laſtadie anheimb/ doch daß ſie folgendes Tages mit groͤſſerm hauffen auffziehen koͤnten/ vnd ſind die gemuͤhter ſo vnruhig geweſen/ daß/ da ein Fuͤrſtlich Mandat von Colbatz ab/ vnter des Landsfuͤrſten Hand- vnd Siegel eylich ankam/ vnd den Gewercken vnd Laſtadiſchen/ des Morgens fruͤe/ durch einen Secretarium/ auch von der Cantzel in der fruͤe Predigt durch D. Danielem Cramerum/ auff vorgehende ſcharffe Vermahnungs Predigt/ aus der Apoſtel Geſchichte von den Auffruͤhrern zu Epheſo genommen/ offentlich vorgeleſen ward/ darin die Buͤrger ſich von den Redlinsfuͤhrern/ Auffwigelern vnd Anfaͤngern dieſes Auffſtandes abzuſondern/ vnd weder am Rhat vnd jhren Dienern/ noch an den Sechzig- Maͤnnern vnd Brawern ſich zuvergreiffen/ ermahnet wuͤrden/ mit hinangehengter Zuſage/ ſie/ ſo ſie wegen des Verkauffes/ oder ſonſten/ Beſchwerungen hetten/ zuhoͤren/ vnd jhnen/ was recht vnd billig iſt/ zubehelffen/ nichts deſtoweiniger vmb Neun Vhr/ mit drey Trummeln/ die Laſtadiſchen vñ Oberwickiſchen/ nebenſt den Niederwikiſchen/ die ſie vnterdes mit auff gewigelt/ beſſer als zuvor bewahret in der Ordnung herein traten/ vnd das Hewmarckt ſampt dem Rhathauſe einnahmen.
Von dannen ſchicketen ſie an die Gewercke/ begehreten mit bedrewlichen Worten jhnen beyſtaͤndig zu ſeyn/ vnd beſſeren beſcheid zu verſchaffen.
Als ſolches die Fuͤrſtliche Rhaͤte/ nebenſt dem Rhate der Stadt vermercketen/ fertigten ſie vom Fuͤrſtlichen Hauſe/ da ſie verſamlet waren/ D. Jurga Valentin Wintern/ Fuͤrſtlichen Rhat/ D. Trederum Syndicum/ vnd Jacobum Froſten Secretarium ins Rhathauß ab.
Dieſelbe muſten oͤffentlich von dem Rhathauſe herunter dieſen gegebenen beſcheid ableſen/ daß das Bier im alten Kauff ſolte gelaſſen/ vnd auff der vorgebrachten Beſchwerungen Abſchaffung gedacht werden.
Vnd da ſie noch nicht friedlich waren/ ward jhnen mit beweglichen Worten von den Abgefertigten gerathen/ ſie ſolten zwoͤlff Perſohnen auß jhrem Mittel außfertigen/ vnd auffs Fuͤrſtliche Hauß/ da ſie ſolten vngefehrt gehoͤret werden/ ſenden/ vnd vnterdeß nach Hauſe gehen/ vnd ſich friedlich vnd ſtille verhalten.
Aber da wolte niemand nach Hofe/ ſondern es wuͤrden noch mehr Puncten erreget/ vnd viele Dinge angezogen.
Vnd die Auffruͤhrer holeten/ in beyſeyn der Abgeordneten/ der Gewercke Elteſten/ befrageten ſie/ ob ſie bey jhnen ſtehen wolten/ daß ſie bey den alten Privilegien geſchuͤtzet/ vnd alles/ weſſen ſie ſich zubeſchweren/ abgeſchaffet wuͤrde.
Hieentzwiſchen kamen die Traͤger mit der vierdten Trummel auff den Marckt auff gezogen/ vnd warden die Thoͤre darauff eingenom̃en/ die Sechzigmaͤnner/ ſo viel ſie derſelben koͤnten maͤchtig werdẽ/ zu Rhat hauſe an der zahl xxiij. mit ſonderlichẽ Schimpff gebracht/ vnd theils geſchlagen/ vnd den gantzen Tag vnd Nacht behalten/ vnd Rechnung zu thun gefodert.
Vnd weil einmahl der Poͤfel zugebieten angefangen/ maſſete er ſich jmmer eines mehrern an/ ließ gegen den Abend außruffen/ es ſolte ſich ein jeglicher Buͤrger in voller Ruͤſtung/ bey verluſt der Buͤrſchafft/ vnd funffzig guͤlden ſtraffe/ oder Leibsgefahr/ auffs Hewmarckt alßfort einſtellen.
Die gemeine Buͤrgerſchafft/ als die eine Gefahr vor Augen ſahe/ gehorchete dem vnordentlichen Auffbott/ ſtellete ſich mit Ober- vnd vntergewehr ein/ beſatzete das Rhathauß/ ließ den Trummelſchlag die gantze Nacht in allen gaſſen gehen/ vnd bewachete das Zeughauß/ Thoͤre vnd Pulverthuͤrne:
Die Wikiſchen aber vnd Laſtadiſchen hetten des Tages ſich muͤde gemacht: druͤmb giengen ſie zur Ruhe/ doch daß jhnen auff allem fall die Waſſerthoͤre offen blieben.
Vnd als der Morgen anbrach/ ſtelleten ſie ſich wiederumb nebenſt der Buͤrgerſchafft ein/ daß der Hauffe bey drey tauſend ſtarck beyſammen war.
7. Ein gefehrlicher Auffſtand entſtehet zu Stetin wegen des Bierkauffes.
16. Jul.
17. Jul.
Actor. 19.
8.
Der Landesfuͤrſt kombt zu auffhebung des Tumults in Alten Stetin an.
Als bald drauff kam der Landesfuͤrſt mit ſeiner Gemahlinne vnd beyden Bruͤdern H. Georgio vnd Vlrico/ die ſich daßmahl in der Hoffſtatt befunden/ von Colbatz in die Stadt/ fuhr mitten durch die Buͤrgerſchafft/ die gleichwol nicht ſo gantz jhrer Pflicht vergeſſen hette/ daß Sie jhrem Landsfuͤrſten nicht raum machen ſolte/ nach dem Schloß/ berieff eilends die Gewercke/ Kauffleute/ Brawer/ auch die verflogene Sechziger/ vnd hielt jhnen/ auff vorher gehenden verweiß wegen der erregeten Vnruhe/ durch den Cantzler D. Martinum Chemnitium dieſen Fuͤrſchlag fuͤr:
Man muſte allein dahin eilen/ daß man den Poͤfel in guͤte von einander braͤchte/ damit er nicht Empoͤrung anrichtete/ oder auff den widrigen fall ſich gleichs falß ins Gewehr ſtellen.
Drauff reſolvirten ſich die anweſenden auß dem Rhate durch den Syndicum/ daß/ weil ſie vnd die Sechziger/ denen ſie die Verwaltung der Stadtguͤter abgetreten/ von der Buͤrgerſchafft in vielen puncten beſchuldiget wurden/ ſie ſich gerne S. F. Gn. Erkentnuß vnterwerffen wolten:
Baten nur/ daß das vngehaltene Geſindlein von einander gebracht wuͤrde.
Die anweſende Buͤrgerſchafft dakegen ließ durch jhren Redener anbringen/ daß ſie zum Auffſtande der Wikiſchen vnd Laſtadiſchen/ in S. F. Gn. Abweſenheit/ weder Rhat noch That gegeben/ fuͤhreten aber da beneben viel Beſchwerungen ein/ wegen Steigerung des Biers/ Schulden auffm Rhathauſe/ uͤbeler Verwaltung der Sechziger vnd Vnterſchultzen/ ſageten/ ſie wuͤrden bey jhren Privilegiis nicht geſchuͤtzet/ wolten von keinen Sechzig Maͤnnern/ auch von keiner Bierzinſe wiſſen/ der Rhat ſolte allein regiren/ der Vorſchoß des Guͤldens ſolte abgeſchaffet werden/ vnd es beyn alten Dreygroſchen verbleiben.
Weil nun vnterdeſſen der Larm auff allen Gaſſen fortgieng/ vnd ſchon eines Brawers vnd Sechzigers/ Chriſtian Labeſen/ Hauß geſtuͤrmet ward/ als ward auffs newe die anweſende Buͤrgerſchafft auff jhren Eyd vermahnet/ daß diſputiren dißmahl an die Seite zu ſetzen/ vnd ſich zu erklaͤren/ ob ſie bey jhrem Landsfuͤrſten/ der auch ſchon Anordnung zum Ernſt machen/ vnd deßhalben zwey geladene Geſchuͤtze auffm Schloſſe auffwarten ließ/ ſtehen/ vnd daß jhrige mit demſelben auffſetzen wolten.
Vnd ob wol bey cc.
ja ja geruffen/ ſo ſind doch etliche wider zaghafft worden/ vnd geſagt/ ſie koͤnten ſich mit jhren Nachbahren/ Schwaͤgern vnd Freunden/ mit denen ſie in dieſem/ was wider den Rhat vnd Sechziger geſucht wuͤrde/ einig/ nicht ſchlagen/ vnd als ſie alſo viel Außrede einſtreweten/ vnd faſt davon eileten/ iſt jhnen Fuͤrſtlicher Beſcheid gegeben worden/ daß es beym alten Bierkauff ſolte gelaſſen werden/ biß die Sachen verhoͤret wuͤrden/ vnd daß jeder bey den alten privilegils ſolte geſchuͤtzet werden/ auch die Sechzig Maͤnner/ weil ſie ſelbſt abgedancket/ erlaſſen ſeyn.
Das war nun wol gethan/ vnd ſind alſo die Buͤrger/ bey Verluſt jhrer privilegien/ guͤter/ Leibes vnd Lebens Gefahr/ zur defenſion/ vnd ſich in einer ſtunde auff das Schloß zufinden/ ermahnet.
Vnterdeſſen iſt ein Herhold Andreas Elers/ Futter Marſchalck/ vnd drey Trompeter/ mit dem gegebenen Beſcheide/ vnd einem ernſten Befehl/ an die auff den gaſſen tumultuirende abgefertiget: darauff ſie ſich/ als ſie meineten/ ſie hetten nun erlanget/ was ſie geſuchet/ alßfort von einander gethan/ vnd nach Hauſe begeben.
Alſo ſind die auffm Rhathauſe bißher gefangene Sechziger loß geworden/ vnd haben ſich nach dieſem der Oeconomiſchen Verwaltung der Stadtguͤter enthalten.
An jhre Statt ſind folgende Jahre andere Achtzehen vnd Siebenzehen Maͤnner vorgeſchlagen vnd verordnet/ welche die bewilligte Collecten von Kauffmans Wahren/ Bierzulagen vnd andern Jntraden einnehmen vnd berechnen muſten.
9. Ferner deliberation die Stadt Stetin aus jhren Buͤrden zuhelffen.
Vierzehen Tage nach beſagter Vnruhe hat der Landsfuͤrſte mit ſeinen Hoff- vnd Landrhaͤten die Sache in Rhat gezogen/ wie dieſelbe anzugreiffen/ daß der Stadt aus den buͤrden geholffen wuͤrde/ vnd von denſelben viere/ als Hans Heinrich Fleming/ Andreas Borcken/ Lorentz Wacholt vnd Richard Puttkamer/ nebenſt einem Außſchuß des Kauffmans vnd Gewercke/ auff der Stadt Vnkoſten/ verordnet vnd nidergeſetzet/ daß ſie die Cammerey Buͤcher von funffzig Jahren her durchſehen/ vnd nach der eigentlichen Vrſach der Schulden forſchen ſolten/ welches dann auch gantzer vier Wochen geſchehen.
10. Die alte Verelnigung der dreyen Haͤuſer/ als Brandenburg/ Pommern vnd Mechelnburg wider die Straſſen Reuber wird ernewert.
Als auch in dieſem Jahr die Landſtraſſen vnſicher zu werden anfiengen/ vnd der reiſende Mann ſehr dadurch gefaͤhret ward/ haben ſich beyde Landesfuͤrſten dero zwiſchen den Chur- vnd Fuͤrſtlichen Haͤuſern Brandenburg/ Pommern vnd Mechelnburg hitbevor im Jahr mcdlxxjx. vnd mdxlix. getroffener Vergleichung erinnert/ vnd nebenſt hochgemelten Haͤuſern es dahin befordert/ daß im Auguſto allerſeits Rhaͤte naher Prentzlow zuſammen geſchicket/ die alte Vereinigung wider die Puſchreuter vnd Straſſenreuber/ vnd dergleichen Geſindlein ernewert/ vnd zu des durchreiſenden Mannes verſicherung newe verfaſſung auffgerichtet/ vnd ſcharffe Pænal Mandata angeſchlagen wuͤrden/ maſſen dann beſagte Mandata in oͤffentlichem Druͤcke außgefertiget/ vnd wider die Vbelthaͤter der Gebuͤhr nach verfahren worden.
11. Es ſterben D. Johannes Cruͤger/ D. Friedericus Faber/ Simon Giſelbrecht/ Balthaſar Sachtleben/ D. Nicolaus Schultze/ M.
David Baumgarten/ Johan Stroſchneider/ Martinus Teſchen/ Peter Edling/ Henning Glinde/ der letzte vom Geſchlechte vnd ans dere mehr.
Sonſten verfallen in dieſem Jahr etliche feine vornehme Maͤnner in Pommern/ als zweene Junge vornehme Prediger zu Stetin/ Johannes Cruͤgerus/ vnd Fridericus Faber/ beyde der H. Schrifft Doctores vnd vierjaͤhrige Paſtores/ jener zu S.
Jacob/ des beruͤmbten Mathematici David Origani Eydam/ deme M. Paulus Schertzius/ von Prentzlow dazu beruffen/ ſuccedierete/ dieſer zu St. Nicolaus/ des geweſenen Superintendenten D. Jacobi Fabri Juͤngſter Sohn/ deme M. Erneſtus Hettenbach ſurrogieret ward.
Jmgleichen zweene alte wolverdiente Burgermeiſter daſelbſt/ Simon Gieſelbrecht vnd Balthaſar Sachtleben/ wie auch der beruͤmbte Medicus vnd Capitularis zu St. Marien Kirchen/ D. Nicolaus Schultze/ Martin Brawer ein Burger zu Stetin von xcj. Jahren/ der Paſtor vnd Præpoſitus zu Freyenwald M.
David Baumgarten/ deme M. Chriſtophorus Leo ſuccedieret: Johan Stroſchneider Præpoſitus im Colbatziſchen Synodo/ deme Georgius Ludovicus Paſtor zum Werben in der præpoſitur ſurrogieret ward:
Martinus Teſchen Diaconus zu St. Johannis in Treptow/ Theodorus Rintelman/ Præpoſitus zum Jacobshagen/ deme Wilhelmus Bamberg ſuccedieret:
Peter Edling geweſener Capitularis zu S. Marien:
Paul Rubach wolverdienter Caͤmmerer zu Coͤßlin.
Auch danckete zu Stetin Henning der letzte vom Geſchlechte der Glinden ab/ welches laut Crameri Gezeugniſſes fuͤr vierdtehalbhundert Jahren vom Hauſe Glindenmuͤhle/ bey Ruppin in der Marck gelegen/ ſeinen Vrſprung anfaͤnglich ſol genommen haben/ vnd ſind in demſelben nebenſt Buͤrgermeiſter Glinden/ deſſen wir im vorigen Buch gedacht/ beruͤmbt geweſen/ Doctor Henning von Glinden/ Decanus an der Collegiat Kirchen zu St. Marien in Stctin/ ein fuͤhrnehmer gelarter Mann/ der eine Porkirche oder Ambonium daſelbſt weiland hat bawen laſſen/ wie aus ſeinem Epitaphio zuſehen/ vnd Albrecht von Glinden/ Fuͤrſtlicher Pommerſcher Hauptman auff Grimmen vnd Tribſees/ erſtgedachten Hennings Vatter.
12. Der Knopff faͤlt an der Schloßkirchen herunter vnd bedeutet nichtes gutes- 30. Jul.
Da ein groſſer Sturm wind vmb dieſe Zeit den Knopff an der Schloßkirchen zu St. Otten zu Alten Stettin herunter warff/ vnd die Spitzen daran beugete/ daß/ wenn jhn Hertzog Philippus nicht hette new faſſen vnd zu rechte ſetzen laſſen/ er gantz hette moͤgen herunter ſtuͤrtzen/ wuſte niemand/ was es bedeutete/ aber die folgende Zeit lehrete es/ daß nunmehr GOtt an den Knauff ſchlagen wolte/ daß die Seulen des Landes beben/ vnd die Junge Fuͤrſten einer nach dem andern/ wie folgen wird/ dahin fallen ſolten/ geſtalt Hertzog Georgius folgendes Jahr den Anfang machete.
Auſſer Landes helt Georg Wilhelm des Churfuͤrſten in Brandenburg Elteſter Sohn mit Eliſabetha Charlotta/ weyland Churfuͤrſten in der Pfaltz Tochter/ zu Heidelberg Beylager.
Venedig fuͤhret Krieg wider Ertzhertzog Ferdinandum zu Graͤtz vnd die Oſterreicher/ Soeſt vnd Lippſtadt wird von den Spaniſchen durch Graff Heinrich von Berg eingenommen/ die langgeſuchte Buͤndnus zwiſchen den Staden vnd Hanſeeſtaͤdten iſt endlich beſchloſſen.
13. Was auſſer Landes geſchehen.
ANNUS 1617. 1. Fuͤrſtlicher Stetiniſcher Beſcheid wegen der Streitigkeiten zwiſchen dem Raht vnd der Buͤrgerſchafft daſelbſt.
21. Januar.
Den xxi. Januarij des mdcxvij. Jahres iſt zu Stetin auffm Fuͤrſtlichen Hauſe/ wegen der Streitigkeiten/ ſo zwiſchen einem Rath vnd der Buͤrgerſchafft etliche Zeit her getrieben waren/ nach dem in vnterſchiedlichen Tagezeiten durch gewiſſe Commiſſarien alle vmbſtaͤnde wol erwogen/ vnd die Cammerregiſter beſichtiget waren/ auff bevorhergehende Berathſchlagung mit den Land- vnd Hoffraͤhten/ ein Beſcheid ertheilet vñ publiciret/ vnd drin nicht gut geheiſſen/ daß die Buͤrgerſchafft/ die in den alten Regiſtern befindliche Maͤngele/ etliche raſuren/ vnd was bey den vorigen Caͤmmerern/ vnd andern Adminiſtratoren dieſer Stadt/ zu Schaden verſeumet/ verſtoſſen/ oder auch veruntrewet ſeyn moͤchte/ dem jetzigen gantzen Collegio des Rhats beymeſſen/ vnd bey denen Perſonen/ damit der Rhatſtuel zu dieſer Zeit beſetzet war/ ohne vnterſcheid bleiben wolle.
Den ein jeder ſolte ſeine eigene Laſt tragẽ/ vnd die noch lebende Adminiſtratoren ſelbſt/ dann auch der verſtorbenen Erben/ ſolten zu Juſtificirung deſſen/ ſo ſie ſelbſt/ oder jhre abgelehte Eltern/ verwaltet vnd berechnet hetten/ verbunden ſtehen/ vnd deswegen gerecht werden.
Dabeneben was von dem Rhat der Stadt/ auff die koſtbahre Rechtsfertigung vnd gerichtliche Proceſſe/ die Er lange Zeit zu beybehaltung der Stadt Privilegien/ Frey- vnd Gerechtigkeiten wieder die Fuͤrſten/ vnd der Staͤdte/ Franckfuͤrt an der Oder/ Golnow/ Damb/ Ancklamb vnd Paſewalck eindranck/ gefuͤhret hetten/ wie auch was an Verehrungen auff frembde Potentaten/ oder auch die Landes- vnd andere Fuͤrſten/ imgleichen Koͤnig- vnd Fuͤrſtliche/ auch vornehmer Staͤdte Rhaͤte vnd Geſandten/ vnd ſonſt auff beſchickunge Land-Hanſe- vnd anderer Taͤge/ auff die Collationen bey der Rhatswahl vnd vinbſetzung der Empter/ auff Wochenlohn/ vnd andere Nothwendigkeiten/ die richtig koͤnnen berechnet werden/ angewand were/ daruͤber were er billig von allem Anſpruch entbunden vnd loßgeſprochen/ vnd koͤnte aus bloſſer Muthmaſſung wider die jetzige/ oder auch abgeſtandene Caͤmmerer/ oder derer verſtorbene Erben nichts erkant werden/ weil die rechtliche præſumtio/ daß ſie als redliche auffrichtige Leute gehandelt/ ſo lange fuͤr ſie ſtreite/ biß ein widriges vber ſie gebracht vnd außgefuͤhret worden.
Vnd ob wol etliche Perſonen wegen jhrer Special adminiſtration verdaͤchtig angezogen/ ſo haben doch dieſelbe ſich mit Quitungen vnd andern Gruͤnden/ auch theils mit abgelegtem Eyde/ dermaſſen purgieret/ daß man jhnen deßwegen weiters nicht anhaben koͤnnen.
Nur eines Mannes Juͤrgen Ladewigs Erben/ bey deme etliche Maͤngel gefunden/ ſind zu Zahlung etliches Geldes verdammet worden.
Etliche wenig ſind/ daß ſie bey zufelliger gelegenheit/ auff geſchehenes Anbieten/ etliche Hauptſummen/ die der Stadt ſo gar geſchwinde nicht noͤtig waren/ allein auff zukuͤnfftigen Nothfall/ vnd befuͤrchtete reſignation/ angenommen hetten/ dahero die Gelder zu weilen etliche Monat ſtille vnd otioß gelegen/ vnd die Zinſen nichts minder gegeben werden muͤſſen/ zu erlegung einer Summa Geldes angehalten worden.
2 Hertzog Georg ſtirbt.
Da aber alſo allenthalben gewachet ward/ daß der lieben Juſtitz rechte Pflege geſchehen moͤchte/ ſiehe da reiſſet Gott einen von den Sechs herꝛlichen ſchoͤnen Zweigen/ die den Vhralten loͤblichen Pommerſchen Stambaum gantz ſchoͤn vnd praͤchtig darſtelleten/ vn vorſehens herab/ vnd fordert Hertzog Georgium in ſeinem beſten Alter/ da Er nur xxxv. Jahr ſeines Lebens erreichet hette/ ſo ſchleunig zu ſich aus dieſem Leben/ daß man jhn innerhalb ſieben Tagen geſund vnd friſch/ Todt vnd erbleichet im Sarcke befand.
Vnd wie Er in ſeinem gantzen Leben ein frommer/ Gott- vnd Leutſeliger Herꝛ war geweſen/ der das Wort GOttes/ die liebe Gerechtigkeit/ vnd ware Demuth des Hertzens vnd Sanfftmuͤtigkeit ſonders liebete/ alſo ward Er von jederman ſehr beklaget/ vnd ſonderlich Hertzog Philippus/ da er ſahe/ daß dieſer ſein Bruder/ ein junger geſunder ſtarcker Herr/ ſo ſchleunig dahin fiel/ faſſete darauß allerley trawrige Todsgedancken/ ward faſt nie nach der Zeit recht froͤlich geſpuͤret/ ſondern gedachte/ was jhme/ der faſt jmmer ſchwach vnd kranck war/ augenblicklich wiederfahren moͤchte/ maſſen Er dann nicht lange nach dieſem in der ſterblichen Huͤtten verbleiben wolte.
Nichts deſtoweniger/ weil nunmehr gerade hundert Jahr verfloſſen waren/ ſeither das Evangelium wider das Pabſtthumb von Luthero zu predigen angefangen iſt/ hat Er/ vnd neben jhme Franciſcus vnd Bogislaus/ die Leute zu ſchuldiger Danckbarkeit auffzumuntern/ eine ſonderbahre Begaͤngnuß vnd Jubelfeſt in allen Gemeinen/ auff den Tag/ da Lutherus ſeine erſte diſputation wider Johan Tetzels Ablaßkram angeſchlagen/ vnd beyde folgende Tage angeſtellet/ vnd ſolche Tage mit Predigen/ Sacramentreichen/ vnd ſonſten/ nichts minder/ als in andern Feſten geſchicht/ feyrlich halten laſſen.
Es ſind aber Gewiſſe Texte in ſolchen Feyertagen zu erklaͤren den Predigern auff gegeben/ auch die figural Muſica allenthalbẽ beſter maſſen angeſtellet.
Jm Fuͤrſtlichem Pædagogio wie auch in andern Schulen/ ſind von den Præceptoren vnd Schuͤlern allerley declamationes gehalten/ vnd in Druck herfuͤr geben.
Auch hat D. Daniel Cramerus nebenſt dem Rectore des Pædagogij ein luſtiges Comoedien ſpiel/ Tezelocramiam genant/ gehalten/ darin des Tezels Ablaß/ vnd wie er zu ſchanden gemacht/ fuͤr Augen geſtellet ward.
Jmgleichen hat Hertzog Philjppus/ ſeine Frewde zu bezeugen/ ſilberne Pfenninge muͤntzen laſſen/ darauff auff der einen ſeiten ein Muͤnch/ der die Bibel vnter der Banck herfuͤr ſuchet/ vnd auff der andern ein Prieſter gepreget war/ der fuͤr einem offenen Buche ſtehet/ mit ſolcher Vberſchrifft/ darin bezeuget wird/ daß wider gefunden ſey/ was verlohren war/ vnd das eine gleubige Seele geſuchet hat.
Was der loͤbliche Fuͤrſt/ Hertzog Philippus/ zu ſolchem Jubelfeſt fuͤr eine geneigenheit bey ſich gehabt/ ſihet man inſonderheit darauß/ daß/ da er eine Reiſe ins Ampt Newen Stetin fuͤrgenommen/ die im ſelbigen Ampte vneroͤrterte ſchwebende Grentzirrungen vnd andere Sachen in Tractat zuziehen vnd zur richtigkeit zu bringen/ vnd vnterwegens mit ſchwerer Leibsſchwachheit vberfallen ward/ Er nichts deſtoweiniger/ aller Vnvermuͤgenheit vngeachtet/ mit ſondern Begierden/ wider zuruͤck nach dem Hofflager/ zu der angeſetzeten Feyr/ eilete vnd mit groſſer Andacht jhr beywohnete.
3. Jubelfeſt wegen des von Luthero vor hundert Jahren gepredigtẽ Evangelij.
31. Octobr.
Luc. 10. 17. 2. Theß. 2. 1. Luc. 11. 49. 1. Timot.
4. 1.
Pſalm.
100. Pſalm.
122. Pſalm. 76.
4. Es ſterben Graff Albrecht von Eberſtein/ Chriſtoff Mildenitz/ Euſtachius Fleming/ Chriſtoff von Plate/ Caſpar Stoyentin/ Heinrich von Schwerin/ Wedige von Wedel. D. Matthæus Winſt/
Dieſes Jahr ſtarb Albrecht Graf von Eberſtein/ Herꝛ zur Newgarten vnd Maſſow/ ein tapfer Soldat/ welcher erſtlich Koͤnig Henrico IV. in Franckreich/ hernach Kaͤyſer Rudolpho wider den Tuͤrcken gedienet hat.
Auch wolte das Jubelfeſt nicht abwarten/ ſondern eylete zu der Himliſchen ewigen Feyr im Himmel Euſtachius Fleming/ Erbland Marſchalck auff Matzdorff vnd Boͤke erbgeſeſſen/ ein vornehmer gelarter Mann von lxxij. Jahren/ deme ſein Sohn/ gleiches Nahmens/ folgends/ zwar jung von Jahren/ aber ein embſiger vnd in ſeinem Ampt vnverdroſſener Mann/ ſurrogiret ward.
Auch verfiel Chriſtofer Mildenitz ein hochverſtaͤndiger Mañ/ welcher ſieben Jahr F. Stetiniſcher Hoffgerichts Rhat vnd vierzehen Jahr Hoffgerichts Verwalter/ auch da beneben Vicedominus im Ehrwuͤrdigen Thumb Capittel zu Cammin geweſen/ vnd endlich ſich fuͤr einen Hauptman vnd Burgrichter auffs Ampt Pyritz beſtellen laſſen/ Chriſtoff von Plate Hofemeiſter/ Caſpar Stoͤyentin/ Hauptman zu Friederichs walde/ Heinrich von Schwerin/ Stallmeiſter/ Wedige von Wedel Hanptman zu Colbatz/ vnd D. Matthæus Winſt Hoff gerichts Advocat in Stetin.
Auch ſahe die Welt zum letzten Daniel Waſſerfuͤhrer/ Archidiaconus zu St. Jacob in Stetin/ deme ſein Sohn gleiches Nahmens folgendes Jahr/ zwar Jung von Jahren/ aber ein embſiger vnd in ſeinem Ampt vnverdroſſener Mann/ ſurrogiret ward/ alſo daß er den Diaconat; Andreas Garzæus aber den Archidiaconat bedienete.
Jmgleichen ſtarb Matthias Fuchs/ Apotecker vnd Stadtgerichts Aſſeſſor zu Stetin/ welcher in ſeiner jugend mit dem Kaͤyſerlichen Oratoren/ Friederich Braunen/ Freyherren auff Stuͤbing/ an die Ottomanniſche Porte fuͤr einen Apotecker mitgereiſet/ vnd durch ſolche gelegenheit nicht allein die vornembſte Plaͤtze vnd Staͤdte in Vngern/ Servien/ Bulgarien/ Griechenland/ Thracia vnd Aſia/ vñ auff der Ruckreiſe die vornembſte Griechiſche Jnſuln vnd Jtaliam beſehen/ ſondern auch in die Jnſul Lemnus einen Excurs genommen/ daſelbſt die Terram Lemniam veram oder ſigillatam/ welche allda im gantzen Jahre nur an einem Tage/ als den vj.
Auguſti/ mit ſonderlichen Ceremonien vnd Griechiſchen Meßgeprengen gegraben wird/ abzuholen/ woruber Er dann vom Tuͤrckiſchen Cadi in gefengnuß gebracht/ wie Er ſelbſt davon ein Jtinerarium Conſtantinopolitanum verzeichnet hat.
Daniel Weſſerfuͤhrer/ Matthias Fuchs.
Auſſer Landes iſt dieſes Jahr Ferdinandus II. Boͤhmiſcher Koͤnig erwehlet vnd gekroͤnet: von den Vnierten Fuͤrſten ein Tag zum Heilbrunn gehalten:
Friede zwiſchem Venedig vnd Oſterreich geſchloſſen.
Auch iſt in dieſem Jahre Johannes Himmelius der H. Schrifft Doctor/ von Stolpe aus Hinter Pommern buͤrtig/ von Speyer ab/ dahin er vor drey Jahren vom Rectorat vnd Profeſſion zu Durlach/ ein new Gymnaſium anzurichten/ beruffen worden/ naher Jena befodert/ vnd bedienet ſolche vornehme Stelle noch biß auff den heutigen Tag mit ſonderbahrem Rhum vnd vnvergeſſener Liebe gegen ſeine Landsleute die Pommern.
5. Was ſich auſſer Laudes begeben.
19. Jun.
19. Junij.
ANNUS 1618. 1. Ein Comet vnd andere Zornzeichen verkuͤndigen die groſſe Vnruhe/ ſo bis auff heutigen Tag gefolget.
Nun gehet endlich im mdcxviij. Jahr die Zeit an/ darin Teutſchland/ ja das gantze Europa anfaͤnglich GOttes Zorn an dem Himmel vnd andern Wunderzeichen vermercket hat/ vnd darauff in ſolche Vnruhe gerathen iſt/ die bißher die herꝛlichſte Provincien in grund verderbet/ vnd ob ſie wol bey zwantzig Jahren nunmehr gewehret/ deñoch keine Endſchafft gefunden hat.
Am Himmel hat ſich der groſſe Wunder- vnd Cometſtern/ deſſen effect noch nicht auffhoͤret/ mit einem ſchrecklichen Anblick ſehen laſſen/ vnd iſt von vnſern Pommerſchen Mathematicis/ als D. Davide Herlicio zu Stargard/ M.
Chriſtophoro Hunichio Rectore des Fuͤrſtlichen Pædagogij zu Stetin/ vnd M.
Auguſtino Burmeiſtern/ Paſtore zu Ancklam/ fleiſſig in ſeiner groͤſſe vnd gange/ den er bey der Schlangen des Ophiuchi in dem Wagengeſtirn anfieng/ vnd folgende Tage nach dem Boote oder Baͤhrenhuͤter vnd dem groſſen Baͤhren zu fortſetzete/ auff gemercket vnd beſchrieben/ vnd D. Bartholdus Krakevitz Wolgaſtiſcher Superintendens hat die Leute zur Buß zu vermanen/ eine ſcharffe Warnungs Predigt in den Druck verfertigen.
Vmb ſolche Zeit/ als den iij. Decemb./ ſind auch zu Stargard im hohen Mittage drey Sonnen am klaren Himmel geſehen worden.
Zuvor iſt Pluers zu gemeinen dreyen Puͤnten durch einen ſchrecklichen Bergfall verſencket vnd bedecket/ vnd derſelben/ ſo durch ſolchen fall mit in die Erde verſuncken/ ſind bey md.
Seelen gerechnet/ vnd iſt jetzt an ſtatt ſelbigen Fleckens eine See anderthalb Welſcher Meilen lang zuſehen.
Wer nicht mercket/ daß ſolche Zornzeichen/ daß kuͤnfftige Vngluͤcke/ Elend vnd Jammer/ damit faſt die gantze Welt beleget iſt/ bedeutet hat/ iſt woll ſtarr blind.
Jn Boͤhmen gieng die Vnruhe erſtlich an.
Dann da die Staͤnde jhre Beſchwerungen den Kaͤyſerlichen Rhaͤten vbergeben wolten/ vnd ſich dabey ein Vnwille erhub/ haben ſie Wilhelmum Schlabatam/ Oberſten Landhoff Richter/ vnd Schmiſanski/ ſonſt Jarosla Bazita von Mardinitz genant/ wie auch M.
Philippum Platterum Secretarium/ durchs Fenſter aus der Cantzeley werffen laſſen/ die Jeſuiten außgejaget/ Kriegsvolck geworben/ jhrem Koͤnige/ der numehr auch zum Koͤnige in Hungern angenommen war/ vnd ein groß Heer vnter Hertzog Heinrich Julius von Saſſen Lawenburg/ Tampier/ Bucquoy/ Bucheim/ Colalto/ vnd anderen wider ſie deshalben aufffuͤhrete/ den Graffen von Thurn/ von Manßfelt/ von Schlick mit einem groſſen Heer entgegen geſetzet.
Neben ſolcher Kriegs Vnruhe/ ward auch wegen der Muͤntze ein vnſaͤglicher Schade vberall eingefuͤhret.
Dann weil dieſelbe ſo verfaͤlſchet ward/ daß erſtlich zwey oder drey/ hernach ſechs/ zehen/ zwoͤlff vnd mehr guͤlden kleiner Muͤntze einen Reichsthaler macheten/ ward daruͤber ſolche Verwirrunge in allen Handelungen angerichtet/ daß es die Nachkommen kaum werden glaͤuben koͤnnen.
19. Nov. usꝙ́ ad 19. Decem.
25. Aug.
13. Maij.
23. Maij.
Vnſer Pommerland aber verlohr vnterdeſſen von ſeinem Fuͤrſtlichen Stambawm/ den loͤblichen frommen gelarten/ vnd bey GOtt vnd Menſchen angenehmen Fuͤrſten Hertzog Philippum/ da Er noch nicht das xlv.
Jahr ſeines Alters erreichet hette.
Dann als derſelbe fort bey angehendem Jahre allerhand Anzeigungen von ſich gab/ daß Er mit ſterbens Gedancken vmbgienge/ inſonderheit da Er vermerckete/ daß wol ix. oder x. von ſeinen alten/ vnd theils fuͤrnehmen Rhaͤten innerhalb neun Monden dahin gefallen waren/ vnd jhm gleichſam den Weg gebahnet hetten/ hatt ſich die Kranckheit/ ſo Jhn vergangen Jahr auff der New Stetiniſchen Reiſe angegriffen hette/ auffs newe mercken laſſen/ vnd ſind die Haͤuptfluͤſſe ſo ſtarck Jhm auff die Bruſt gefallen/ daß Er endlich ſanfft vnd ſtille ſeliglich in ſeinem Erloͤſer/ den Er jederzeit ſehr geliebet/ entſchlaffen iſt.
Er hat warlich bey allen ſeinen Pommerſchen Vnterthanen ein groß Verlangen/ Lob/ Rhum/ vnd Ehre hinter ſich verlaſſen.
Dann er war ein Herr von groſſem Verſtande/ vnd koͤnte wol vnter die Gelarteſten zu ſeiner Zeit geſetzet werden.
Die Theologiſche Streitſchrifften verſtand er aus dem Grunde/ vnd wuſte die Warheit aus GOttes Worte vnd anderer Theologorum Buͤcher/ die Er in groſſer menge durchgeleſen/ vnd mit eigener Hand/ wie Jch ſolche ſelbſt in vielen ſeinen Buͤchern geſehen/ gloſsiret hette/ zu verthedigen.
Hoͤrete dabeneben alle Predigten mit ſolchem Eyfer vnd Luſt/ daß deroſelben diſpoſition vnd elaboration in etlichen Buͤchern gleichſahm in einem Protocol/ daß er vber einer jeden Predigt gehalten hat/ nach ſeinem Tode ſind zu finden geweſen.
Jſt ſonſt ein eyferiger/ fleiſſiger Beter geweſen/ vnd hat alles Gottes gnaͤdiger Vorſorg wiſſen heimzuſtellen.
Vnd Jch habeſelbſt mit ſonderbahrer Luſt/ aus etlichen Brieffen/ die Er mit eigener Hand an ſeinen Hoffprediger/ meinen Schwieger Vater/ Magiſtrum Davidem Reutzium/ der Jhm inſonderheit lieb vnd werth war/ geſchrieben/ geſehen/ wie Er faſt keine Sache/ daran ein weinig gelegen geweſen/ angefangen/ daruͤber er nicht ſolte ſeines gemelten Theologi Meinung/ wie weit es im Gewiſſen zu verantworten/ erforſchet vnd eingenommen haben.
Vnd man muß ſich inſonderheit vber ſeine Chriſtliche Gedancken verwundern/ die Er gehabt hat/ als Er hat ſollen die Regierungs Verwaltung/ noch bey ſeines Herꝛn Vaters Leben/ auff ſich nehmen.
Dann Er ſeine Beicht mit eigener Hand weitleufftig abgefaſſet/ beſagtem Hoffprediger zugeſand/ vnd drin zugeſaget/ daß Er die Bibel heiliger Goͤttlicher Schrifft/ weil ſie der Brunnquell aller Himliſchen Weißheit/ vnd allen Regenten von dem lieben GOtt vertrawet iſt/ nicht allein Abends vnd Morgends fleiſſig leſen/ ſondern auch darauß von den vornembſten Hauptarticuln vnſer wahren Chriſtlichen Religion Locos Communes zu colligieren/ vnd des Heiligen Miniſterij/ wie ſeine Wort lauten/ geneigter Freund vnd Patron bleiben/ vnd zu der Beforderung der wahren Religion in dieſem Pommerlande an jhme nichts ermangeln laſſen wolle.
Dieſem allem iſt Er auch loͤblich nachgekommen/ vnd daß Erinſonderheit an Sonn- vnd Feyrtagen moͤchte geſchickt ſeyn/ dem Gottesdienſt abzuwarten/ hat Er alßdann des Vormittags das Taffel halten in ſeinem Loſament abgeſchaffet/ vnd nur eine Suppe/ bißweilen ein warm Eſſen darzu/ ins Loſament holen laſſen/ vnd alſo GOtt zu ehren/ nicht nur eine oder etliche Stunden/ ſondern den gantzen Tag gefeyret/ vnd dabeneben geordnet/ daß ſeine Edelknaben alle vier wochen von dem Hoffprediger in jhrem Catechismo ſind examiniret/ vnd nebenſt dem gantzen Hoffgeſinde zur Gottesfurcht gewehnet worden.
Sonſten hat dieſer loͤbliche Fuͤrſt ſeinen Regentenſtuel mit ſtattlicher Verwaltung der lieben Juſtitz/ beforderung guter Policey/ handhabung des gewuͤnſchten Friedens/ vnd andern ſchoͤnen Fuͤrſtlichen Tugenden dermaſſen bekleidet/ dz Er dadurch nicht allein bey den fuͤrnembſten Potentaten in hohes Anſehen gerhaten/ ſondern auch von ſeinen Vnterthanen/ derer beſtes er immer ſuchete/ als ein Vater des Vaterlandes/ geliebet vnd nach ſeinem Abſterben beklaget iſt.
War ſonſt ein ſonderbahrer Liebhaber der Antiquitaͤten vnd anderer raritaͤten vnd Kunſtſtuͤcken/ vñ fieng nicht allein an/ eine herrliche Bibliothec von auſſerleſenen Buͤchern/ ſondern auch eine ſchoͤne Kunſtkammer in einem dazu new auffgelegtem Gebewde/ von allerhand ſeltzamen ſichtwirdigen Sachen/ vnd kuͤnſtlich außgearbeiteten Wercken einzurichten.
Deſſentwegen dann auch vnterſchiedliche viele Kuͤnſtler von allerley ſubtiler Arbeit ſich bey Jhme angegeben/ vnd meiſtentheils vnterhaltung bekommen.
Jnſonderheit iſt das ſtattliche koſtbahre Buch denckwuͤrdig/ darin Er/ der bey ſeiner Zeit regirenden Kaͤyſet/ vnd meiſtentheils Chriſtlicher Koͤnige/ Chur- vnd Fuͤrſten Handſchrifften neben jhren Wapen/ Symbolis vnd einer Bibliſchen figur/ durch die beruͤmbſte Mahler/ auff das aller kuͤnſtlichſte auff Pergament vnd Seiden/ das ſtuͤcke fuͤr hundert vnd mehr Reichsthaler/ gemahlet/ zuſammen geſchaffet.
Nun dieſer fromme Gottliebende Fuͤrſt iſt dahin:
Es werden bald mehr folgen.
2. Hertzog Philippus ſtirbt.
3. Die Wittibe von Wollin ſtirbet.
Ja es folgete ſchon eben dieſes Jahr Fraw Anna Maria/ Geborne Marggraͤfin aus Churfuͤrſtlichem Hauſe zu Brandenburg/ Hertzog Barnimi des Juͤngern Wittibe/ auff jhrem Wittumbs Anſitz dem F. Hauſe zu Wollin/ eine Gottſelige vñ fromme Fuͤrſtin/ als ſie nach jhrem Herren xv. Jahr im Wittberſtande Chriſtlich zugebracht hette.
4. Nov.
4. Hertzog Frantz folget in der Regierung.
Nach ſeinem Ableben hat ſich Hertzog Frantz aus ſeinem Biſchoffthumb naher Stetin verfuͤget/ vnd wegen der Fuͤrſtlichen Begraͤbnuß gebuͤhrende anordnunge gemachet/ die dann auch den xix. Martij in ſehr herlichem Beyſtande vnterſchiedlicher Fuͤrſtlichen Perſonen/ Chur- vnd Fuͤrſtlicher Geſandten/ vnd einer groſſen menge des Adels vnd Buͤrger iſt angeſtellet worden.
Er nam ſich auch alsfort der Landsfuͤrſtlichen Stetiniſchen Regierung/ nach außweiſung der Erbvertraͤge/ als Eltiſter Bruder/ an/ vergleich ſich mit ſeinen Herrn Bruͤdern in wenig Tagen/ wegen der Succeſſion vnd anderer zuſtehenden Erbgerechtigkeit/ freundbruͤderlich/ ließ Hertzog Bogislaffen Ruͤgenwald vnd gab Hertzog Vlrich/ welchen das Thum capittel zu Cammin/ nach dem Er/ Krafft Bruͤderlicher Vergleichung/ demſelben das Stifft Cammin reſigniret vnd vbergeben/ zum Biſchoff zu Cammin erwehlete/ kegen Abtretung des Ampts Buͤtow/ das Ampt Newen Stetin mit ſo vielen Roßdienſten/ als beym Ampt Buͤtow ſeyn/ vnd Vorbehaltung der vollkommenen Jurisdiction/ erblich ein.
Er hat ſeinen fünffjaͤhrigen Hoffprediger auß dem Stifft/ Johañem Butovium/ mit ſich gebracht/ jhn auch zu Stetin zum Hoffprediger behalten/ vñ weil die Superintẽdentz von Año mdcxiij. nicht beſtellet/ ſondern von D. Daniele Cramero bißhieher verwaltet war/ als hat Er M.
David Reutzium/ Hertzog Philippi wolverdieneten Hofeprediger/ zum General Superintendenten Stetiniſches Ortes angenommen.
Er berieff auch einen anſehnlichen Außſchuß von Prælaten/ Ritterſchafft vnd ſaͤmptlichen Staͤdten naher Stetin/ vnd traff mit jhnen erſtlich wegen der Erbhuldigung einen Vergleich/ daß/ an ſtatt der koſtbahren außrichtungen von den Staͤdten/ ein Abtrag in einer gewiſſen Summa gegeben/ vnd nichts deſtoweniger die Erbhuldigung entweder in der Perſohn von S. F. Gn. vnd alſo auff dero koſten/ oder durch Fuͤrſtliche abgeordnete Rhaͤte mit der Staͤdte geringen Vnſtaten auffgenommen wuͤrden.
Folgends ward wegen Ernewerung der Erbvertraͤge/ Beſtetigungen der Privilegien/ vñ zukuͤnfftigem General Landtage beyder Regierungen nothduͤrfftiglich gehandelt/ vnd inſonderheit der Stadt Stetin/ als eines vornehmen Gliedes des Landes beſchwerlicher Zuſtand den Landrhaͤten fuͤrgetragen/ mit Fuͤrſtlichem gnaͤdigen begehren/ ſie mochten in die Bier vnd Kauffmans Zulage willigen.
1. Maij.
5. Abermahlige deliberationes wegen der Stadtbuͤrdẽ zu Stetin.
Dann weil die Stadt den Brunnquell dieſer jhrer Buͤrden zur genuͤge darthun/ vnd daß das vngemach nicht durch jeniges Adminiſtratoren Schuld/ ſondern wegen hoher Außgaben/ die in vielen vorigen Jahren der Stadt vnumbgaͤnglich waren zugewachſen/ entſtanden were/ beweiſen koͤnte/ auch die Sechzig Maͤnner/ denen ein Rhat/ zu bezeugung jhrer Vnſchuld/ die Stadtguͤter vnter die Hand gegeben vnd gar abgetretten hette/ alle bekennen muͤſſen/ es were der Stadt ohn die extraordinar Contributiones nicht zu helffen/ als haben ſeine Fuͤrſtliche Gnaden die drey Mittel/ darinn auch ſchon der Hochſehligſte Hertzog Philip/ jedoch mit gewiſſem Vorbehalt/ bewilliget/ aber wegen interpoſition vnd wie der ſpruch der Landſtaͤnde zu keinem effect gebracht worden/ auffs newe vorgeſchlagen/ als daß von der Buͤrgerſchafft das gewoͤhnliche Buͤrgerſchoß gedoppelt/ oder alle Jahr zweymahl ſolte gegeben/ auff die Wahren/ welche auſſerhalb Landes gehen/ ein gewiſſer Anſchlag geleget/ vnd dann auff das Getrencke/ welches in der Stadt verthan wird/ eine Stewr auff eine gewiſſe Zeit geſchlagen werden.
Die Landſtaͤnde befunden bey dem erſten vorgeſchlagenen Mittel/ dem gedoppeltem Buͤrgerſchoß/ keine difficultaͤt/ meineten auch/ ſolches were allein gnug/ die Stadt aus jhren Buͤrden zuheben.
Aber in die Kauff mans Zulage vnd Tranckſtewer/ wolten ſie keines Weges/ wegen der gefehrlichen inconvenientien vnd Sequelen/ ſo dem Vaterlande darauß erwachſen koͤnten/ einſtimmen/ inſonderheit weil ſie nicht macht hetten/ von dem Schluß des neheſten Landtages ſich abzugeben.
6. Stargard vnd Golnow beſchweren ſich auff einem Han ſeetage wider Stetin wegen der Schiffart vor der Jhna.
Vnterdes wird ein groſſer Hanſeetag in Luͤbeck gehalten/ vnd denſel den beſuchet im Nahmen der Stadt Stetin Paul Friedeborn Secretarius.
Daßmahl beſchwerete ſich der Stralſundiſche Syndicus im Nahmen der von Stargard vnd Golnow bey den Erbarn Henſen/ wider Stettin/ daß ſie jhre Stetiniſche Schiffe vor der Jhna nicht wolten leſchen oder laden laſſen/ vnd alſo jhre Commercia ſperreten.
Dagegen aber hat gemelter Stetiniſcher Abgeſandter eingewand/ daß ſolches aus Noth geſchehe/ weil man vor viel Jahren ſchon geſpuͤret/ daß die Stargardiſchen vnd Golnowiſchen/ durch ſonderbahre Anziehung der Schiffer/ der Stadt Stetin Handel vnd Nahrung ſchwecheten/ welches daher/ wie auch ſonſten/ wider der Hertzogen gegebene Privilegien lieffe.
So hetten auch ſchon von lx. Jahren die Alten ſolche beliebung mit jhrem Kauffmanne gemacht/ krafft der Vhralten niederlages Gerechtigkeit fuͤr Stetin.
Vnd dieſelbe were ja bemaͤchtiget mit jhren Buͤrgern ſtatuta zu machen/ zu des gemeinen Beſtes Wollfahrt/ inſonderheit in dieſem Paſſu/ weil Stetin keine andere Nahrunge hette/ vnd darumb wegen des ſchadens ſorgfeltig ſeyn muͤſte/ Stargard vnd Golnow aber reiche Landguͤter vnd andere Nahrungen hetten/ vnd nur newen Gewin ſucheten/ weßwegen ſie dann auch mit jhren vnzeitigen Klagen abzuweiſen weren.
Dabey es auch dasmahl verblieben.
Es ward auch ein beſtaͤndiger ewiger Vertrag in dieſem Jahr zwiſchen Koͤnig Sigismund in Polen/ vnd Churfuͤrſten Johan Sigismund zu Brandenburg/ wegen der Schiffarth vnd Handels auff dem Wartſtrome auff gerichtet/ alſo daß alle von Adel/ Buͤrgen vnd Kauffleute in groß Polen einen freyen Paß vnd Schiffart aus der Warte vnd Oderſtrom auff oder niederwarts haben/ vnd die Wahren nach jhrem belieben verkauffen/ niederlegen/ vnd bey den benanten Fluͤſſen an beyderſeits Vfern verhandlen ſollen/ doch der Niederlages Gerechtigkeit der Stadt Landsberg damit nichts benommen/ in welcher die Adelwahren xxiv. ſtunden/ die Buͤrgerwahren aber drey Tage ſtille haltenmuͤſſen.
Dafuͤr muſſen die vom Adel von einer jeden Laſt oder drey Winſpel Korn/ daß ſie niederwerts ſchiffen/ dem Churfuͤrſten in die Cuͤſtriniſche Cammer einen gulden Zoll geben/ von Holtzwahren aber oder Floſſẽ/ die niederwarts gehen/ vnd was ſie von Stetin in Polen ſchiffen/ ſind ſie zu Schweedt allein den alten gebraͤuchlichen Zoll zuentrichten ſchuldig.
Die Kauffleute aber vnd Buͤrger in Groß Polen muͤſſen von jhren Wahren/ nicht allein den alten/ ſondern auch den newen Zoll an gewoͤhnlichen Orten erlegen.
Damit aber ſolche Schiffart deſto baß von ſtat gehen moͤchte/ ſind die Muͤhlen vnd Schiffwehren/ von Steinen/ Baͤwmen oder Bloͤcken in dem Strom gemachet vnd gebawet/ dadurch die Schiffart behindert werden moͤchte/ ſo wol im Churfuͤrſtlichen/ als Koͤniglichen Gebiete niedergeriſſen vnd weggeſchaffet.
Ferner iſt auch den Churfuͤrſtlichen Vnterthanen vergoͤnnet/ daß ſie/ nach erlegung des alten Zolls auff der Warte biß auff den Flecken/ Cate genant/ auff vnd niederwarts Kauffmanſchafft treiben moͤgen/ allein fuͤrbehaͤltlich die Niederlages Gerechtigkeit der Stadt Poſen.
Es iſt auch geſetzet/ ſo die Stetiniſchen/ die bißanhero den Franckfurtiſchen die Schiffart in die See verweigert/ ſolche hinderung/ mit Conſens jhres Landes fuͤrſten/ auffheben/ vnd den Franckfurtiſchen die Schiffart vergoͤnnen werden/ daß alß dann ſie hinwiderumb die Freyheit haben ſollen/ von Stetin auff der Warte vnd Oder zuſchiffen.
7. Ewiger Vertrag zwiſchen dem Koͤnige in Polen vnd dem Cuhrfuͤrſten zu Brandenburg wegen der Schiffarten vnd Handels auff dem Wartſtroͤme.
8. Bollwercks- vnd Wettegerichts Ordnung auffs newe zu Stetin widerholet vnd publicieret.
28. April.
Demnach aber in ſelbiger Stadt etliche Jahr hero bey dem Kauffhandel vnd Niderlagen zu Stetin allerhand Mißbraͤuche vnd Vnordnungen eingeriſſen/ vnd daruͤber etliche gravamina des Erbahren Kauffmans eingekommen waren/ als haben Buͤrgermeiſter vnd Rhat daſelbſt die Bollwercks Ordnung ſchon vor xiv.
vnd die Wettegerichts Ordnung fuͤr xij. Jahren publicieret/ auffs newe confirmieret/ wiederholet vnd erkleret/ vnd geſetzet/ wie Niemand von Buͤrgern/ der die Kauffmans verbadung nicht hat/ des Kauffhandels ſich vnterfangen/ ein jeder Kauff man ſeinen profeſſion Eid/ der aus allgemeiner Hanſeiſchen beliebung ſeinen Vrſprung hat/ vnd darauff der Stadt Zollfreyheit im Koͤniglichen Oreſund mehrentheils beruhet/ bey den Profeſſion Herren ablegen/ die Gaͤſte jhre Wahren nicht enzeln/ auch an Niemand anders/ als an Buͤrgere verhandlen/ die Bollwercks Herren auff die Hering- Diebe/ auff die angelaufene Hering/ auff die frembde Cramer/ Schotten/ Liggere vnd Luͤbiſche Keeſekeufer/ auff Zempler vnd Vorkeufer/ auff Herrenloſe Jungen vnd Maͤgde/ vnd ander muͤſſiges Geſindlein/ ſo nicht Buͤrger ſeyn/ vnd auffs Land lauffen/ vnd allerley Wahren auff Vorkauff an ſich bringen/ auff die Garnefeſſer/ auff die vollkommene Packung der Buͤrger Wahren/ vnd inſonderheit der Spurten/ auff reinhaltung des Oderſtromes/ auff die Schuten vnd Huͤggerfahrer auff der groſſen Laſtadien/ daß ſie zu verhuͤtung alles vnterſchleiffes bey Nachtszeiten nichts aus oder einſchiffen/ auff die Schiffere/ daß ſie fuͤr der Jhna/ Vcker vnd anderen vngewoͤhnlichen Schiffſtaͤten jhre Ladung nicht einnehmen/ Summa/ auff alle Kauffmanſchafft vnd Schiffart am Bollwercke/ vnd namentlich auff die beſtellete Meckeler oder Wracker/ Sehlhauſesknechte/ Saltz- vnd Kornmeſſer/ Heringshoͤher/ Baumſchlieſſer/ Marckmeiſter/ Bruͤggenkieper/ auch die gemeine Dreger vnd jhre Gilde ein fleißiges Auge haben ſollen.
Jn dieſer revidierten vnd wiederholeten Bollwercks Ordnung/ iſt auch vnter andern verordnet/ daß den frembden Jungen Geſellen/ ſo die Buͤrgerſchafft gewinnen/ vnd ſich innerhalb Jahres ehelich nicht befreyen/ der Handel hinfuͤhro uͤber ein Jahrlang nicht verſtatet/ ſondern daferne auff eine oder andere Erinnerung kein beſſers verſpuͤeret/ jhnen die Buͤrgerſchafft ohne erſtatung des Geldes wiederumb auff gekuͤndiget werden ſoll.
28. April.
9. Jn der Vniverſitaͤt zu Greyffswald werden newe Profeſſores beſtellet.
Zu dieſer Zeit werden etliche vacierende Stellen in der Vniverſitaͤt zu Greiffswald mit newen Profeſſoren erſetzet/ vnd es iſt zur Juriſtiſchen Profeſſion D. Jacobus Rungius/ des Wolgaſtiſchen Cantzlers Sohn/ hernach Fuͤrſtlicher Rhat/ vnd zur Philoſophiſchen M. Alexander Chriſtiani/ der hernach Paſtor daſelbſt zu S. Nicolai geworden/ M.
Laurentius Ludenius/ nunmehr Doctor Juris/ vñ vornehmer Profeſſor in der Vniverſitaͤt zu Doͤrpten/ vnd dann M.
Jacobus Gerſchovius/ nunmehr auch J. U. D.
10.
Newe Vngnade Hertzog Philippi Juliuſſen wider Strallſund.
Jn Wolgaſtiſcher Regierung ſpannen ſich allerley weit auſſehende Jrrungen zwiſchen dem Landesfuͤrſten vnd der Stadt Stralſund auffs newe an/ vnd das wegen eines vom Adel/ der eine Mordthat an einem Stralſundiſchen veruͤbet hette/ vnd in Fuͤrſtlich geleit genommen war.
Es machete aber dieſes den Handel noch aͤrger/ daß bemeltem vom Adel/ als einem Schuͤldener/ ein Pfandgut von der Stadt/ durch ein ergangenes Vrtheil/ zugeſprochen war.
Dann daß zogen Rhat vnd allgemeine Buͤrgerſchafft dermaſſen zu Gemuͤthe/ daß ſie vntereinander mit gemeiner bewilligung ſich verglichen/ alle Jrrungen gaͤntzlich hoͤben/ auch die aus dem Rhat vnd hundert Maͤnnern erſetzete Perſohnen widerumb zulieſſen/ vnd deßwegen alle am Kaͤyſ. Cammer gerichte ſchwebende Streitſachen gar abſtelleten.
Darauff folgete nun bey dem Landes fuͤrſten/ der es als ſeiner Landsfuͤrſtlichen hoheit verkleinerung anzog/ newe Vngnade/ vnd ließ derſelbe in dieſem Jahre/ die Paͤſſe vnd Zufuhr verſperren/ vnd die Marckte verbieten.
Doch ward endlich auff vermittelung der Landrhaͤte/ die guͤte beſtermaſſen auffs newe verſuchet vnd zur Hand genommen.
11. Hertzog Vlrich wird Biſchoff zu Cammin/ vnd
Jm Stifft Cam̃in/ als es von Hertzog Frantzen/ der Bruͤderlichen vereinigũg nach/ reſigniret war/ iſt H. Vlricus vom Thumb Capittel zum Biſchoff erwehlet/ inſtalliret/ auch folgends drauff von der Herren Patronen Abgeordnete ins Stifft introducirt worden.
Er hette zwar voriges Jahr daß durch den toͤdtlichen Abgang Hertzog Georgens erledigte Ampt Bukow erlanget/ aber nach dem er zur Biſchoͤfflichen Wuͤrde erhoben/ iſt jhm gegen Abtretung des Ampts Bukow/ das Ampt Newen Stetin aus gewiſſen Vrſachen erblich eingegeben.
Vnd Er hat alßfort die Erbhuldigung ſo wol in bemeltem Ampt Newen Stetin/ als im gantzen Stifft/ vom Adel vnd der Buͤrgerſchafft auffgenommen/ vnd die Vnruhe vnd Auffſtand/ ſo er in der Stifftiſchen Stadt Colberg vnter der Buͤrgerſchafft antraff/ ohne weitleufftigkeit geſtillet/ vnd den gefallenen reſpect vnd Gehorſam kegen die Obrigkeit daſelbſt wider auffgerichtet.
bekombt dazu das Ampt Newen Stetin.
Zu dieſer Zeit ſtirbet Ewald Teſſihn/ Jaͤgermeiſter/ Juͤrgen von Wedel Stiffts-Marſchalck/ Lorentz Podewils Schloßhauptman; Henning von Trampen; drey Rectores der Schulen/ als M.
Thomas Reddemer zu Stargard/ deme M. Paulus Colerus ſuccedierete, M. Matthias Vateke zu Paſewalck/ Johannes Elert zum Damm/ welchem Joachimus Hopfe folgete/ auch fuͤnff Rhatsverwandten zu Stetin/ als Chriſtian Luͤdeke/ M.
Balthaſar Setzer/ Balthaſar Blancke/ Michel vom Hagen/ vnd Paul Flecke/ welcher von ſeinem Boden ſich zu todte gefallen.
Jn dieſem Jahr verfaͤllet auch mein Sehliger Vater Joachimus Micrælius/ ſonſt Luͤtkeſchwager genant/ Prediger vnd Archidiaconus zu Coͤßlin/ bey dreyſſig Jahren/ ein wehrter Mann bey ſeiner Gemeine/ vnd als Er nun vermerckete/ daß es an ein ſcheiden von dieſer Welt gehen muͤſte/ hat Er zuverſtehen gegeben/ daß Jhme ſeine Hauß Mutter bald in einem andern anmutigern Leben beywohnen wuͤrde/ auch mit einer ſeiner Tochter ein Sterbliedlein geſungen/ darauff ſeine Seele in die Hand GOttes befohlen/ vnd den Geiſt in ſanffter Ruhe auffgegeben.
Die Mutter leget ſich auch alß fort zu Bette/ begehret nach jhrem Ehewirt nicht laͤnger zuleben/ vnd die Trawrigkeit jhres Hertzen nimbt dermaſſen uͤberhand/ daß ſie Jhme im ſiebenden Tage hernach folgete.
Jſt ſonſt Laurentij Cruͤgers/ Paſtoris zum Jamund (welcher ſein Leben biß ins xcix. Jahr zugebracht/ vnd faſt xc. ſeines Geſchlechtes geſehen) vnd Anna Hallen/ von Stetin buͤrtig/ juͤngeſte Tochter geweſen.
12. Es ſterben Ewald von Teſſihn/ Juͤrgen von Wedel/ Lorentz Podewils/ Henning Trampen/ drey Rectores Schola/ fuͤnff Rhatsverwandten zu Stetin/ Joachimus Micrælig.
13. Was ſich auſſer Landes begeben.
Sonſten iſt auch in dieſen Jahr zwiſchen Schweden vñ Mußkow ein ewiger Friede geſchloſſen/ vnd Koͤnig Guſtavus Adolphus hat gegen einreumung etlicher Staͤdte vnd Schloͤſſer/ ſo er hette eingenommen/ zu einem ewigen Eigenthumb Jwanograd/ Jamma/ Caporie vnd Noͤteburg/ ſo zu der Newgardiſchen Herſchafft zuvorn gehoͤret haben/ vnd faſt das gantze Jngermanland erlanget.
Der National Synodus zu Dordrecht wegen der Arminianer vnd anderer Reformirten in der Religion entſtandenen Zwiſtigkeiten wird außgeſchrieben.
Barnefeld vnd etliche andere werden in Holland/ vnd Cardinal Cleſel zu Wien/ gefaͤnglich eingezogen.
Vnd weil der Hertzog von Preuſſen Marggraff Albrecht Friederich verſtarb/ kam ſolches Hertzogthumb an Churfuͤrſt Johan Sigmunden.
ANNUS 1619. 1. F. Abſcheide in Außſtewr vnd Lehenſachen/ wie auch Kleider vñ Wirtſchaffts Ordnungen revidieret.
21. Mart.
Jn dieſem Jahre hat Hertzog Frantz die Staͤnde Stetiniſcher Regierung naher Stetin beruffen/ vnd von vielen wichtigen Sachen mit jhnen Rhat gehalten/ vnd wie er befunden/ was geſtalt ſeine Fuͤrſtliche Hochloͤbliche Vorfoͤrdere ſich eine geraume Zeit hoͤchlich bemuͤhet/ daß wegen Außſtewr der Adelichen Wittiben vnd Jungfrawen/ ſo auch andern zweyfelhafftigen Lehnſachen/ gewiſſe Abſcheide begriffen/ auch allen Pracht vnd Vppigkeit/ ſo biß dahero zu mercklichem Verderb vnd Abnehmen dieſer Landen in Kleidungen/ Gafiereyer/ Hochzeiten/ Begraͤbnuſſen vnd dergleichen verſpuͤret worder/ vorgebawet/ deßwegen gewiſſe Ordnungen abgefaſſet vnd publiciret werden moͤchten/ gleichwol aber ſolche hochnuͤtzliche Sachen ins ſtecken gerathen/ vnd zum rechten Außſchlag nie gebracht worden/ hat Er das Werck mit rechtem Ernſt angegriffen/ gewiſſe Perſonen ans den Rhaͤten vnd der Landſchafft dazu verordnet/ vnd alle zweiffelhafftige faͤlle in obberuͤhrten Außſtewrſachen/ daruͤber hiebevor koſtbahre vnd weitleufftige Proceſs/ mit der Vnterſaſſen mercklichen vnſtatten/ auch zu behelligung der Hoff- vnd anderer Gerichte/ getrieben worden/ richtig verabſcheiden/ vnd ſolche Abſcheide nebenſt der Ordnung in Kleidungen/ vnd Wirtſchafften begreiffen/ vnd den Landſtaͤnden zur reviſion einhaͤndigen laſſen.
Es iſt aber zu beklagen/ daß es auff ſolche weiſe damit zu keiner perfection gerathen/ wiewol ſich die Hoff gerichte meiſtentheils darnach richten.
Jmgleichen weil Hertzog Vlrichen/ erwehltem Biſchoff zu Cammin/ in der juͤngſten Bruͤderlichen Vereinigung/ das Ampt Newen Stetin zugetheilet/ vnd nur ſo viel Roßdienſte/ als beym Ampt Buͤtow ſeyn/ darzugeleget/ die uͤbrige Ritterſchafft aber außgeſetzet/ vnd der Stetiniſchen Regierung fuͤrbehalten/ wie dann auch die vollenkommene Jurisdiction vber die jenige/ ſo ihm zugetheilet/ nicht mit eingereumet worden/ vnd aber allerhand beſchwernus zu beſorgen war/ als iſt Jhm auff einwilligung der Landſtaͤnde/ mit Abtretung der gantzen Ritterſchafft/ ſo viel derſelben im Newen Stetiniſchen diſtrict belegen/ wie dann auch mit Einreumung der vollenkommenen Jurisdiction willfahret/ doch die Geiſtliche Gerichts gewalt hierunter nicht begriffen.
2. Hertzog vnd Biſchoff Vlrich bekompt dieſaͤmptliche Ritterſchafft im Ampt Newen Stetin vnter ſeine Jurisdiction.
Endlich iſt noch mahin von ſeiner F. Gn. wegen der Stadt Stetin beſchwerlichen Buͤrden bey der Landſchafft mit vielen Gruͤnden angehalten/ daß dieſelbe in die vorgeſuchete Mittel/ zu Abhelffung der gemeinen Stadt Noht/ verwilligen wolte.
Aber dieſelbe blieb bey jhrer Meinung.
Gleichwol ſchlug endlich das Werck/ als ein Außſchoß von den Landſtaͤnden deſſen Vmbſtaͤnde zu zweyen mahlen gehoͤret/ da hinauß/ daß es zu aller theil ertraͤglichem Contento auff ein dreyjaͤhriges Jnterim accommodiret/ vnd die vorbenante Huͤlffß Mittel/ zu Abwendung der Stadt Ruin/ mit vorgehender Fuͤrſtlicher gewiſſen vnd beſtaͤndigen Ordinantz/ ohne Nachtheil ſo wol anderer/ als inſonderheit der Armuth/ beſter maſſen befordert/ vñ die Stadtguͤter zu gemeiner Nothturfft auffs nuͤtzlichſte verwaltet/ vnd die Stadt alſo durch einen gruͤndlichen Beſcheid in einen beſſern Stand geſetzet ward.
3. Der Stadt Stetin wird auff ein drey Jaͤhriges Jnterim mit der Kauffmans Zulage vnd Tranckſtewrẽ geholffen.
4. Wolliniſcher General Convent/ darauff eine ertraͤgliche Defenſion Ordnung verfaſſet/ vnd eine Muſterung geſchloſſen wird.
23. Jun.
Vnterdeß berieffen beyde Regierende Landsfuͤrſten einen gemeinen Conventum der Land- vnd Hoffraͤthe naher Wollin/ vnd weil ſie wuſten/ wie ſie jhren Vnterthanen Schutz vnd Schirm zu leiſten verbunden wehren/ lieſſen ſie durch gewiſſe Kriegs- vnd andere Rhaͤte aus bey den Regierungen eine ertraͤgliche Defenſion Ordnung verfaſſen/ vnd vereinbarten ſich/ was auff kuͤnfftigem General Landtage den Staͤnden vorzutragen were.
Hierauff ward an vnterſchiedlichen Orten Muſterung gehalten/ vnd Hertzog Frantz hat ſelbſt dieſelbe von der Stadt Alten Stetin auffgenom̃en.
Auch hat er vmb ſolche Zeit zur Leichbeſtetigung Herrn Frantzen/ Hertzog zu Sachſen/ Engern vnd Weſtphalen/ vnd zur Aſſiſtentz bey den Bruͤderlichen tractaten/ dazu er von gemeltes Hertzog aͤlterem Sohn Auguſto zum Beyſtande erſuchet war/ ſeine Rhaͤte abgeordnet.
Alſo hatte Er auch ſchon im angehenden Jahre/ den Reichstag in Polen wegen Hertzog Wilhelms zu Curland/ der jhn vmb Aſſiſtentz in ſeiner angelegenen ſchweren Sache erſuchet/ beſchicket/ vnd vor jhn bey Koͤnigl. Mayt. vnd den Reichsſtaͤnden zum fleiſſigſten vnd beweglichſten intercediret.
Hat auch Perſoͤnlich eine Reiſe in Hinterpommern zu ſeiner Mumen/ der Fuͤrſtlichen Witwen zur Stolpa/ vñ zu beyden Bruͤdern Bogislao vnd Vlrico genommen/ vnd nach ſeiner Widerkunfft Marggraffen Johann Georgen/ als des Ritterlichen Johañiter Ordens in Sachſen/ Marck/ Pommern vnd Wendland Meiſter/ da er durch gewiſſe abgeordnete die Pommerſche zur Herr Meiſterey gehoͤrige Lehne ſuchen ließ/ empfangen laſſen/ auch den Churfuͤrſten zu Brandenburg ſelbſt/ als er zu Alten Stetin in die Hoffſtadt kam/ mit freundlichen Willen vnd ſonderbahrer Ehrerbietung empfangen.
5. H. Frantz verſchicket ſeine Rhaͤte in Niederſachſen vnd Polen/ reiſet ſelbſt in Hinterpommeren/ verlehnet Johanni Georgio dem Marggrafen die Pommerſche zur Herrmeiſterey gehoͤrige Lehne.
10. Maij.
25. Jun.
Jmgleichen als Erneſtus Hertzog zu Croya vnd Areſchott in Lothringen/ aus Koͤniglichem Vngariſchen Gebluͤt entſproſſen/ daſelbſt anlangete/ vnd vmb das Fuͤrſtliche Fraͤwlein Annam gebuͤhrlicher maſſen anwerben ließ/ hat Er ſie jhm nicht allein ehelich verſprochen/ ſondern auch mit Fuͤrſtlichen Ceremonien/ in beyſeyn der andern Bruͤder/ die dieſer jhrer einigen Schweſter billig zu jhrer Hochzeitlichen Frewde beyſtaͤndig wahren/ beylegen/ vñ durch ſeine Abgeordnete heimfuͤhren laſſen.
6. Fraͤwlein Anna wird dem Hertzogen von Croja vnd Areſchott beygeleget.
4. Aug.
Zu vorn hatte auch Hertzog Vlrich/ Biſchoff zu Cammin mit Fraͤwlein Hedewig/ gebornen zu Branuſchweig vnd Luͤneburg/ ſich verſprechen/ vnd zu Wolffenbuͤttel in gegenwart wol xvj. Fuͤrſtlicher Perſonen/ vermehlen/ beylegen vnd heimfuͤhren laſſen/ vnd es ſtand Jederman in Hoffnung/ weil nun alſo vier Junge Hertzogen in Pommern ſich befunden/ die alle mit Jungen Fuͤrſtlichen Gemaͤhlinnen Hoff hielten/ es wuͤrde der Fuͤrſtliche Pommeriſche Stambawm noch anfangen in newe Afte ſich zu verſetzen/ aber der Menſch hoffet vergebens/ wann GOtt ein anders beſchloſſen hat.
7. H. Vlrich heurathet Frewlein Hedwigen aus Braunſchweig.
7. Feb
Zu dieſer Zeit gewann Hertzog Philippus Julius luſt vnd liebe die Niederlaͤnde zu beſehen/ vnd nach dem Er das Regiment wol beſtellet/ vnd ſeinen Schloßhaͤuptmann Hans von Newkirchen immittelſt zum Stadthalter verordnet hette/ nam er ſeinen Weg auff Hamburg/ vnd kam ferner durch das Erbbiſchoffthumb Bremen/ Oldenburg/ Stifft Muͤnſter/ Oſtfrießland/ vnd die Graffſchafft Bentheim auff Amſterdamm/ vnd von dannen auff die uͤbrige Ort vnd Staͤdte/ in Holland/ Seeland/ Braband/ Flandern/ vnd andere Niederlaͤndiſche Provincien/ vnd weil Er ſo nahe an Engeland gekommen/ entſchloß Er bey dieſer Gelegenheit noch einmahl ſolches Koͤnigreich zu beſehen:
Schiffete alſo von Duynkirchen ab/ vnd hielt ſich in die xv.
Tage zu Londen auff/ gelangete hernach/ als er zu Graviſenda zu Schiffe gegangen/ zu Fliſſingen in Seeland widerumb an/ vnd nam ſeine Ruͤckreiſe durch Weſtfrieß- vnd Groͤningerland auff Embden vnd Aurich/ da jhme von dem Graffen von Oſtfrießland groſſe Ehre vnd Freundſchafft/ derer Er die Zeit ſeines Lebens nicht vergeſſen/ bewieſen worden.
8. H. Philippus Julius reiſet in Niederland vnd Engelland.
8. Jul.
19. Jun.
9. Ein Hirte ſiehet ein Geſichte.
8. Jul.
Jn dieſem Jahr hat ein Hirte zu Newendorff im Ampt Eldenaw/ Claues Neuman/ laut ſeiner beſtaͤndigen Außſage/ die er in beyſeyn des Haͤuptmannes Balthaſar von Kahlen/ vnd des Paſtorn zu Kemnitz Johan Kempen/ vnd des Paſtorn zu Weitenhagen Burchard Gendrins/ vnd anderer mehr thate/ vnter ſeinem Abendgebete ein hell Liecht vmb ſich auff den Abend geſehen/ vnd iſt darauff einer weiſſen Tauben vber vnd neben ſeinem Haͤupte gewar worden/ welche hernach ſich auff die Erde niedergelaſſen/ vnd einem ſchoͤnen Kinde/ irgend von vier Jahren/ in einem ſchneeweiſſen Hembde gleich geworden/ vnd jhme von den groben Suͤnden der Menſchen vnd von kuͤnfftiger Peſte/ Krieg vnd anderen Straffen viele geſaget hat.
Es hat ſich auch dieſes Geſichte auff eine Wundergeburt eines Kindes zu Friedland beruffen/ ſo mit einem blawen krauſen Kragen vnd einer weit auffſtehenden Winckelmuͤtze auff die Welt gekommen were/ vnd drey Tage gelebet hette/ vnd nebenſt andern dergleichen Zeichen in den Wind geſchlagen wuͤrde.
Endlich iſt es verſchwunden/ vnd als der Hirte drauff uͤber ſich in die hoͤhe geſehen/ iſt es gleich dem Abendſterne vber jhme an dem Himmel widerumb erſchienen obs wol den Tag vnd Abend tunckel geweſen/ daß ſonſt kein Stern hat koͤnnen geſehen werden/ wie dieſes alles aus dem Gezeugnuß Joachimi Craſemans Notarij Publici zuſehen iſt.
Es iſt in dieſem Jahr Conradus Schluͤſſelburg S. S. Th. Doctor Paſtor vnd Superintendens zum Sunde/ ein vornehmer Theologus/ vnd inſonderheit aus ſeinem Catalogo Hæreticorum vnd anderen Buͤchern beruͤhmbt/ verfallen/ war ſonſt ein Sachſe aus der Graffſchafft Schawenburg/ vnd iſt als Er xliv. Jahr am Wort Gottes gedienet/ vnd lxxvij. Jahr ſeines Alters erreichet/ ſehlig entſchlaffen.
Auch dancken der Welt ab Johannes Hoffman Præpoſitus zu Sallentin/ vnd jhm ſuccediret M. Chriſtianus Pezel; M.
Michael Eggard Præpoſitus vnd Paſtor zur Schlage/ vñ Joachimus Angelus Paſtor vnd Præpoſitus zu Lawenburg/ deme Johannes Matthæus ſurrogieret iſt.
Von Stralſund ab ward D.
Johannes Corvinus gen Dantzig an die Pfarrkirchen zum Paſtorat beruffen/ vnd zu Stetin wird die Bibliothec zu S. Marien bey dem F. Pædagogio renoviret/ vnd durch freygebigkeit vieler guten Leute mercklich vermehret.
10. Es ſterben Conradus Schluͤſſelburg/ Johannes Hoffman/ M. Mich.
Eggard/ Joachimus Angelus.
Nach Dantzig wird D. Corvinus beruffen/ die Bibliothec zu S. Marien wird renovieret.
Auſſer Landes gieng diesmahl die Vnruhe recht an/ nach deme Kaͤyſer Matthias verſtorben/ vnd Ferdinandus wieder an ſeine Stelle zum Roͤmiſchen Kaͤyſer erwehlet ward.
Die Boͤhmen/ deſſen vngeachtet/ fuhren fort/ jhre Sache mit den Waffen zu verthedigen/ eroberten Pilſen/ vnd weil Graff Ernſt von Manßfeld ſich dabey inſonderheit hette brauchen laſſen/ ward Er in die Reichsacht erkleret.
Auch der Graff von Thurn bemaͤchtigte ſich Jglaw vnd Znaym in Maͤhren/ vnd ſchaffete daſelbſt die Jeſuiter/ welche auch eben aus Vngarn vnd Schleſien dießmahl verbannet wuͤrden/ auß/ kam in Nider Oeſterreich/ vnd gar biß fuͤr Wien.
Dagegen ſchlug Bucquoy vnd Tampier den Graffen von Manßfeld aus dem Felde bey Nadlitz/ vnd bemaͤchtigete ſich vieler Orter in Boͤhmen.
Friedericus aber der Churfuͤrſt aus der Pfaltz ward an ſtatt Ferdinandi/ der von den Boͤhmiſchen Staͤnden verworffen war/ zum Koͤnige erwehlet/ vnd Fuͤrſt Chriſtian von Anhalt zum Generall von denſelben angenommen/ vnd alles zum langwierigen Kriege fertig gemacht/ inſonderheit/ weil Bethlehem Gabor der Fuͤrſt von Siebenbuͤrgen ſich auch wider den new erwehleten Kaͤyſer aufflehnete/ vnd jhme ein gutes theil von Hungern/ ja gar die Koͤnigliche Cron entzog/ vnd ſich auffſetzete.
Jn der Marck ſtirbet zu Außgang des Jahres Churfuͤrſt Johan Sigmund/ vnd ſein Sohn Georg Willhelm kompt an ſeine Statt zur Regierung.
Jn Niderland iſt vnter den Staden ein groſſer Vnwille/ Zwiſt vnd Vnruhe wegen der Religion entſtanden.
Dann etliche vnter jhnen/ die man Arminianer von Arminio/ jhrem vornembſten Theologo/ vnd Remonſtranten nennete/ behaupteten wider die Lehre des Zwinglij/ Calvini vnd Bezæ/ daß die Gnadenwahl zum Ewigen Leben/ vnd verwerffung der meiſten Menſchen/ von GOtt nicht ſchlechter Dinge geſchehe/ ſondern daß GOtt dieſelbe/ derer Glauben in Chriſto er von Ewigkeit her geſehen/ erwehlet/ die Vnglaͤubigen aber/ weil Er jhren beharꝛlichen Vnglauben vorher geſehen/ zur Verdamnuß verurtheilet/ jmgleichen daß Chriſtus fuͤr alle vnd jede Menſchen das Loͤſegeld bezahlet habe/ vnd daß in Gott nicht ein heimblicher Wille ſey/ dem offenbahretẽ Willen/ damit er bezeiget/ das Er aller Menſchen Seeligkeit begehre/ zuwidern/ ſondern daß die Menſchen vor ſich der Gnade Gottes wircklich widerſtreben/ am Glauben Schiffbruch leyden/ vnd jhres verderbens ſelbſt Vrſach werden.
Die aber an Zwinglij/ Bezæ vnd Calvini Meinung verblieben/ vnd Contra- Remonſtranten genennet wuͤrden/ ſchrieben einen Synodum zu Dordrecht aus/ vnd forderten aus allen Provincien der Reformiereten Lehre zugethane Theologos zuſamen.
Da aber die Remonſtranten ſie nicht zugleich fuͤr Klaͤger vnd Richter erkennen wolten/ vnd jhre Confeſſion daentgegen uͤbergaben/ ſind ſie als jrrende verdammet/ vnd theils verjaget/ theils in gefaͤngliche Hafft gebracht/ vnd vnter jhnen iſt auch Johan Barnefeld/ vmb das Vaterland ein hoch verdieneter Mann/ gefunden/ welcher vnter anderen Bezuͤchtigungen auch der Religion/ vnd daß er vmb fortpflantzung der Arminianiſchen Secta wider der Staden Verfaſſung gehandelt/ beſchuldiget/ vnd deſſentwegen im ixx.
Jahr ſeines Alters enthauptet.
11. Was ſich auſſer Landes begeben.
Jm angehenden mdcxx. Jahr ſchreibet der Churfuͤrſt von Sachſen naher Leipzig eine Verſamlunge der Staͤnde des Oberſaͤchſiſchen Kraͤyſes aus/ wegen der ſorglichen vnd gefehrlichen Zeiten/ inſonderheit aber des entſtandenen/ vnd noch von Tage zu Tage zunehmenden/ vnd ins Heilige Roͤmiſche Reich ſich einflechtenden Vnweſens im Koͤnigreich Boͤhmen/ mit einer Defenſion ſich fertig zu halten/ alldieweil die Kriegsbereitſchafften ſtarck auff allen Ecken verhanden/ vñ die Durchzuge vnd Lagerungen des Kriegesvolcks nicht mehr Troppen- vnd Rottenweiſe/ mit vorhergehender gebuͤhrlicher Caution/ inhalt des Reichs Satzungen/ ſondern gantzen Regimentern/ vnd gleichſahm volle Schlachtordnungen/ durch eines vnd des andern Standes Land/ vorgenommen/ auch nicht mit weniger bedrewung/ in verwegerung den Paß ſelbſt zu eroͤffnen/ angeſtellet werden.
Derowegen hat Er die Anweſende Geſandten auff eine Tripelhuͤlffe/ vnd alſo tauſend Pferde/ vnd ein Regiment drey tauſend ſtarck zu Fuſſe/ ſechs Monat lang/ mit dem An- vnd Abzuge/ zuhalten/ vnd darzu ſechzig Simpel Monat in dreyen terminen zu contribuiren angemahnet/ zu dem Ende/ daß ſolches Volck vnter dem Churfuͤrſtlichen Saͤchſiſchen Directorio/ auff anruffen eines vnd des andern bedrengten Standes/ demſelben mit gehuͤlfflicher Hand erſcheinen/ vnd allen Schaden vnd Gefahr/ ſo viel moͤglich/ abwenden ſolle.
Daneben iſt von naͤherer Conjunction mit anderen Craͤyſſen/ vnd nahmentlich mit dem Niederſaͤchſiſchen/ vnd das man bey dem Boͤhmiſchen Vnweſen ſich allenthalben neutral erweiſen wolle/ item von dem Muͤntzweſen Abrede genommen.
Ob nun wol der Pommeriſche Abgeſandte Paul Damitz/ domahliger Cantzler/ wegen ſolcher vorgeſchlagener Verfaſſung mit den andern Staͤnden ſich zu confirmiren bedencken getragen/ auch erhebliche Vrſachen/ warumb die Hertzogen aus Pommern ſich alßbald darzu nicht wuͤrden verſtehen koͤnnen/ eingefuͤhret/ auch endlich vermoge habender Jnſtruction/ dieſen Punct zu referiren angenommen/ vnd wie deſſen im Abſcheide keine außdruͤckliche Erwehnung geſchehen/ bey der Publication vnd Verſiegelung deſſelben davon proteſtiret/ ſo hat dennoch alßfort der Churfuͤrſt von Sachſen bey beyden Hertzogen durch ein Schreiben vmb Ratification des Abſcheides/ als der per majora beſchloſſen were/ angehalten.
Darauff erklaͤrten ſich nun beyde Hertzogen antwoͤrtlich/ daß ſie zwar nicht gemeinet/ ſich den Craͤyßverfaſſungen/ ſo weit ſie in den Reichsanordnungen gegruͤndet/ zu entbrechen/ was aber den jetzigen Schluß vnd darzu bewilligte hohe Anlage/ imgleichen die enge termine/ vnd daß ein jeder Stand zu ſeiner Verſicherung nur das Geld darlegen/ das geworben Volck aber in Oberſachſen/ wegen daſelbſt angedreweter Gefahr/ beyſammen ſolte gehalten werden/ betreffe ſolches alles ein extraordinar vnd willkuͤrlich Werck/ dabey ſie nicht befinden koͤnten/ wie/ Krafft der Pommeriſchen Land Privilegien/ ohne bewuſt vnd mit belieben jhrer Landſchafft/ ſie ſich etwas hierin erklaͤren koͤnten/ inſonderheit/ weil jhres Ortes die Gefahr der Durchzuge vnd einlagerung ſo ſorglich vnd groß/ als ſie irgends an einem Orte des Ober Saͤchſiſchen Craͤyſes ſeyn koͤnne.
Dann ob ſie wol mit Niemande in Vnguten etwas zuſchaffen hetten/ ſo were dennoch kundbahr/ was bey ſolchen Zerruͤttungen offters vnvermuthlicher weiſe/ wenn nur Gelegenheit ſich darzu eraͤugete/ fuͤrgenommen wuͤrde.
Nun koͤnte ſolche Gelegenheit ſich jederzeit mehr an jhre Lande/ als an andere Oberſaͤchſiſche Provincien begeben/ alldieweil daſſelbe nicht allein an den euſſerſten Frontiren des Ober Saͤchſiſchen Craͤyſes/ ſondern des gantzen Reichs zwiſchen maͤchtigen außwertigen Potentaten gelegen/ auch es die Erfahrung allbereits mit gebracht/ daß man allerhand Vngelegenheiten von den Durchzuͤgen empfunden; zugeſchweigen/ dz/ wañ eylfertjge Jmpreſſen/ inſonderheit der durchſchleichenden Soldaten/ die durch vnterſchiedliche Provincien/ ehe mans gewar werden kann/ durchdringen/ vnd die Ort/ welche ſie beruͤhren/ hart betaſten vnd mit nehmen/ fuͤrgehen ſolten/ ſie jhres Ortes allermaſſen wuͤrden entbloͤſſet ſeyn/ vnd der Huͤlffe uͤber etliche Wochen allererſt zuvermuthen verſichert weren/ Ja daß man auch dahin/ wenn ſonderlich Chur Brandenburg ſich nicht zu dem gemachten Schluß verſtehen wolte/ gantz vnd gar keine Huͤlffe durchbringen koͤnte.
Dieſer vnd anderer mehr erhebligkeiten halber wuͤſten ſie ſich noch zur Zeit wegen genehmhaltung des Beſchluſſes nicht gruͤndlich zu erklaͤren/ erboͤten ſich gleichwol hieruͤber jhre Landſchafft zu forderligſter Gelegenheit zuhoͤren/ da beneben auch bey Chur Brandenburg/ was dieſelbe etwa hierin zu bezeigen entſchloſſen/ mit fleiß zu erkuͤndigen/ vnd darauff endlich mit gruͤndlicher ſchließlicher Antwort ſich vernehmen zu laſſen.
Der Churfuͤrſt ſchrieb hierauff anderweit/ deutete an/ das zur Defenſion geworbene Volck were noch auff keinen Ort verordnet/ ſondern wuͤrde gefuͤhret werden/ welchem Stande die Gefahr zum neheſten/ bliebe ſo lange in Sachſen/ das anjtzo mit der Gefahr am meiſten vmbgeben were.
Drumb weren auch die weit entſeſſene/ wie es die Craͤyß-Ordnunge vermag/ demſelben beyzuſpringen ſchuͤldig.
Meinete dabeneben die Compacta/ ſo die Hertzogen mit jhrer Landſchafft auffgerichtet hetten/ koͤnten die Reichs- vnd Craͤyß verfaſſung nicht hindan ſetzen/ vnd wie dieſelbe gemeiniglich mehr von einer Offenſion als Defenſionreden/ als beduͤrffe es in dieſem Wercke/ daß den Vnterthanen ſelbſt zum beſten komme/ ſo groſſes Conſenſus nicht.
Vad es moͤge Chur- Brandenburgiſche reſolution/ die noch nicht geſchehen/ fallen/ wie ſie wolle/ ſo muſte doch hierin keiner auff den andern ſehen/ ſondern ein jeder ſich nach geſchriebenen Ordnungen richten.
ANNUS 1620.
Der Ehurfuͤrſt von Sachſen fordert eine Craͤyßſtewre/ dazu ſich Pommern nebenſt anderen Fuͤrſten nicht verſtehet.
30. Jan.
13. Martij.
2. General Landtag zu Vkermunde/ darauff ein defenſionweſen geſchloſſen.
25. April.
Hierauff kamen die erforderte Landsſtaͤnde aus beyden Regierungen zuſammen naher Vkermuͤnde/ verathſchlageten anfenglich/ wie die Verfaſſung wegen des Defenſionweſens in ſchwang zu bringen/ vnd die dazu gehoͤrige Sachen anzuſchaffen weren; folgends vereinigten ſie ſich/ wie der Churfuͤrſt von Sachſen/ wegen der gantz beſchwerlichenr Caͤyßſtewre zubeantworten were.
Vnd hielten dafuͤr/ Pommern were zu ſolcher Huͤlffe gar nicht verbunden/ in erwegung daß Chur- Brandenburg/ Sachſen Weymar vnd Anhalt ſich von dieſem Schluß abgeſondert hetten.
Weil dann nun Chur Brandenburg vnd Pommern gewiſſe Erbvertraͤge vnd reciproca pacta hetten/ ſo koͤnte man nicht von derſelben treten/ man muſte communication mit den andern Craͤyßſtaͤnden/ ſo ebenmeſſig dem Craͤyßſchluß/ den der Churfuͤrſt von Sachſen in ſeinem Hauſe permajora machen koͤnte/ ſich widerſetzeten/ fuͤrters dieſes Wercks halben anſtellen/ vnd vnterdeß die Craͤyßſtewr im Lande behalten/ vnd die Geldhuͤlffe/ die nun die Landſtaͤnde bewilligten/ nicht auß dem Lande ſtatten/ ſondern zu des Landes ſchutz ettlich Kriegesvolck werben/ damit man denneſt noch dem Craͤyß zu ſtatten kommen vnd Craͤyßhuͤlffe leiſten koͤnte.
Geſtalt damn auch beyde Regierende Landsfuͤrſten/ nebenſt Hertzog Vllrich dem Biſchoff von Cam̃in/ ein gewiſſe Defenſion weſen/ durch jhre darzu verordnete Kriegs-vñ andere Rhaͤte/ begriffen/ vnd auff alle Mittel dazu gehoͤrig bedacht waren.
Eben zu dieſer Zeit kam von der Roͤmiſchen Kaͤyſerlichen Mayt. eine anſehnliche Bottſchafft zu beyden Regierenden Hertzogen in jhre Hoffſtatt an/ wegen dero im gantzen Roͤmiſchen Reiche vnd nechſt anreichenden Koͤnigreichen vorgehender weitauſſehender Vnruhe vnd Kriegsempoͤrung/ kegen welche ſie ſich dermaſſen angeſchicket/ daß Jhr Kaͤyſerliche Mayt. darob ein gnaͤdigſt gefallen zu tragen vervrſachet ward.
3. Kaͤyſerliche Legatẽ in Pom̃ern.
Menſe Aprili & Majo.
Hierauff hat Hertzog Frantz/ zur Anzeige ſeiner Vetterlichen Affection/ Hertzog Philipp Juliuſſen zu Wolgaſt/ vnd Hertzog Julius jhn widerumb zu Stetin mit ſeiner Gemahlinnen heimgeſuchet vnd begaͤſtiget.
Vnd weil eben Hertzog Bogislaff ſich daßmahl auch bey jhnen fand/ iſt eine ſehr groſſe Wolgewogenheit vnd Bruͤderliche Vertrawligkeit vnter jhnen allerſeits mit ſondern Frewden der Beyweſenden zu ſpuͤren geweſen/ vnd dieß war anch die letzte Frewd Franciſci des hochſehligſten Herren in dieſer Welt.
4. Die ſaͤmptliche Fuͤrſten in Pommern begehen ſich in Bruͤderlicher vertrawligkeit.
Dann ehe man ſichs verſahe/ ſetzete ſich abermahl eine groſſe Vngeſtuͤme wieder vnſern Pommeriſchen Regentenbawm/ der kurtz zuvor Sechsaͤſtig geweſen war/ vnd zween Aſte davon newlich verlohren hette.
Dann es ward auch der dritte Aſt durch GOttes verhengnuß dahin geriſſen/ vnd eben/ da ſich hochgemelter Hertzog Franciſcus/ allem Anſehen nach/ geſund vnd friſch zu Mittag/ nach angehoͤrter Predigt/ zu Tiſche ſetzete/ ward er mit einer harten Leibes vnvermoͤgenheit Vhrploͤtzlich vberfallen/ vnd dergeſtalt vbereilet/ daß Er des dritten Tages ſeinen Geiſt in die Hand ſeines Erloͤſers im xliv. Jahr ſeines Alters auff geben muͤſſen.
Vnd wie Er ſeinen Vettern Hertzog Philipp Julzuſſen bey geſunden vnd froͤligen Tagen geliebet/ vnd ſich gerne bey jhme befunden/ alſo hat derſelbe auch/ ſo bald Er die trawrige beſchaffenheit der vnvermuthlichen Kranckheit ſeines Vettern vernommen/ ſich eylfertig mit ſeiner Gemahlin auff den Weg gemachet/ vnd bey ſeinem letzten Kampff Jhme mit einem Chriſtlichen Gebete beygeſtanden.
So iſt nun auch der dritte von Sechſen dahin/ vnd hat der Todt mit vns getheilet/ wiewol das Pommerland vermeinete/ ſich lange Zeit vber dieſen Herren/ der ſonſt von Leibe geſund vnd friſch war/ zuerfrewen.
Dann Er hat ſo wol im Biſthumb/ als in der Landsfuͤrſtlichen Regierung/ ſich ſo gnaͤdig vnd mildfuͤrſtlich kegen ſeine Vnterthanen bezeiget/ daß Er von allen vnd jeden hertzlich geliebet vnd werth gehalten ward.
War ein beſonder Prieſter Freund/ vnd hette ſie gemeinlich alle Sontage/ inſonderheit da Er noch im mehr ruhigem Stande zu Coͤßlin im Biſthumb reſidirte/ an der Taffel/ ſich mit jhnen zubeſprechen/ vnd ſeine Liebe zu denen/ die am Worte Gottes dienen/ offentlich zu beweiſen.
Gab auch gern/ ohn Anzeig einigen Vnmuths/ allen/ ſo bey Jhm audientz begehretẽ/ gehoͤr/ ließ einem jeden nach der Schnur der Geſetze widerfahren/ vnd ließ alſo kein einiges Zeichen einiges vbermuths oder Vppigkeit/ bey einer recht Fuͤrſtlichen reputation/ die Jhm gleichſam angebohren war/ ſpuͤren.
Aber dieſe Zierde/ wie geſagt/ vnſers Regenten bawms iſt dahin.
5. Hertzog Frantz ſtirbt.
24. Nov.
6. Ein groſſer Walfiſch wird gefangen.
Solchen vnd mehr folgenden Schaden hat ein groſſer Walfiſch vorher verkuͤndiget/ ſo im Wolliniſchen Werder zwiſchen Wollin vnd Cammin/ durch einen Nord- vnd Nordweſten Wind/ todt vnd mit einem uͤbelen Geruch angeſtrandet iſt.
Derſelbe war xxvj. Stetiniſche Ele oder lvij. Werckſchue in die lenge/ xxx. Werckſchue in die dicke/ der Kopff biß ans Auge ix. Schue/ der Schwantz vij. Schue breit/ vnd hat die hoͤhe im Ruͤcken ſo viel außgetragen/ als ein Mann mit außgerecktem Arm vnd einem zimlichen Knebelſpieß hat abreichen koͤnnen.
Vber dieſen Walfiſch hat D. Cramerus ein außfuͤhrlich bedencken außgehen laſſen/ vnd mit allerley exempeln dargethan/ daß ſolche Gaͤſte an vngewoͤhnlichen Ortern boͤſe Zeichen ſeyn.
23. Maij.
Jn dieſem Jahr ſind etliche zwiſchen Stetin vnd Golnaw ſchwebende Graͤntzirrungen gehoben vnd beygeleget/ ſo wegen des Kyffbroeckes in kleinen Camelswerder/ welches von den beyden Armen der Jhna/ nemlich der Alten Jhna/ da ſie in den Dammeſchen See gehet/ vnd dem Camelsfluſſe/ gemachet wird/ fuͤrgefallen waren.
Es waren etliche Pfandungen vnd Gegenpfandungen pro tuenda poſſeſſione beyderſeits vorgegangen.
Aber endlich haben die Stetiniſchen den Augenſchein im Jahr mdcxvij. vnd von alten Maͤnnern zu Poͤlitz vnd Meſſentin/ Nachricht von den rechten Graͤntzen eingenommen.
Folgends Jahr iſt ein Tag in der Oſterwochen fuͤr der Jhna wegen dieſer Grentzirrunge geſetzet/ vnd weil die Stargardiſchen ſolches vermercket/ haben ſie auch zugleich ſich dabey finden wollen/ wegen des leſchens vnd ladens fuͤr der Jhna/ welches die Stetiniſchen jhren Schiffern von Stetin nicht goͤnnen wolten/ zuverſuchen/ ob durch guͤtliche Vnterredung ohne der Hanſee entſcheid hirein/ vñ wegen der Handlung vnd Schiffarth aller dreyer Staͤdte/ koͤnte Rhat geſchaffet werden.
Beyde Staͤdte Stargard vnd Golnaw wolten den Stetiniſchen nichtes/ wegen der Alten Jhna/ geſtehen.
Sie allegiereten aber jhre Privilegia/ darin jhnen nicht allein beyde Vfer an der Jhna vnd jhrem Außfluß/ ſondern auch der Strom ſelbſt mit aller Fiſcherey gehoͤrte/ vnd wie ſie die Newe Jhna den Stargardiſchen vnd Golnowiſchen nicht ſtreitig macheten/ alſo wolten ſie ſich der Alten Jhna gar nicht begeben.
Wegen dieſes Punctes iſt nichtes geſchloſſen.
Wegen des ſtreitigen Camelswerder aber/ welches die Golnawiſchen gantz/ als jhren Grund anſprechen/ iſt dasmahl ein guter Anfang zum gruͤndlichen Vertrage gemachet/ welcher dann auch in dieſem mdexx.
Jahr im Majo erfolgete/ dermaſſen/ daß beyde Staͤdte nach conferierten Privilegiis richtig die Graͤntzen/ wie weit jeder Stadt gebiet gienge/ ſetzeten/ vnd daſelbſt gewiſſe Brinckmahle hinſchuͤtteten.
Als aber die von Golnaw hiebey anzogen/ daß ſie vnd jhre Kruͤger vor der Jhna bißher der Weide im Werder vnverhindert gebrauchet/ ſo blieb jhnen dieſelbe frey/ vnd ward vmbs fuͤnffte Jahr der Freytag in der Oſterwoche dieſe Grentze beyderſeits zu begehen beſtimmet/ auch zugleich denen von Golnaw zu jhrem Nutz vnd beſten die Alte Jhna/ da vor dieſem der Jhnenfluß/ ehe er einen Newen gang in den Camelsfluß geſuchet/ doch beyderſeits Privilegien vnbenommen/ zureumen/ auch der Stadt Stetin ein Pfandhaͤuͤſelein dahin zuſetzen/ reſervieret.
Auch iſt in folgendem Jahre noch eine Tagefarth zwiſchen beyden Staͤdten gehalten/ darin andern gravaminibus abgeholffen/ als daß die Buͤrger einer Stadt in die andere jhre Wahren ohne Staͤdtezohl vnd Vngelt zu Waſſer vnd Lande fuͤhren moͤgen/ dz auch/ mit beybehaltung der Golnawiſchen Privilegien die Durchfahrt zu Lande den Stetiniſchen Buͤrgern durch Golnaw frey bleibe/ vnd den Golnawiſchen zu Buͤrgerlichen Hauſes Nothurfft am Bollwercke die Victu alien von Frembden zukeuffen vergoͤnnet ſey.
7. Grentzirrungen zwiſchen Stetin vnd Golnaw werden beygeleget.
8. Es ſterben M. Adamus Hamel/ Achatus om Rhade/
Sonſten ſtirbt in dieſem Jahr M. Adamus Hamel/ vom Bahnen buͤrtig/ welcher von der Profeſſione Philoſophica zu Greiffswald naher Coͤßlin zum Paſtorat vnd Præpoſitur/ welche vor jhme nach einander Dionyſius Frieſe; Bartholomæus Hiltebrand vnd Martinus Behneke bedienet hetten/ beruffen/ vnd folgends zum Stifftiſchen Superintendenten/ welches Ampt vor jhme D.
Georgius Venetus vnd M. Petrus Edeling Paſtores/ in Colberg/ verwaltet/ beſtellet war/ ſonſten ein ſtattlicher Poet vnd wolbegabter Mann/ deme ſo wol in der Superintendentz/ als Coͤßliniſchem Paſtorat/ ſein Schwieger- Sohn D. Jmmanuel Koͤnig/ von Greyffswald buͤrtig/ ſurrogieret iſt.
Er hat x. lebendige wollgerathene Kinder/ als funff Soͤhne vnd ſo viel Toͤchtere/ nachgelaſſen/ vnd der Eltiſte Sohn Adamus Hamel iſt annoch Prediger zu Coͤßlin/ dahin Er nach Georgij Meſſerſchmiedes Archidiaconi Todte/ als demſelben M.
David Fuhrman aus dem Subdiaconat ſuccedierete/ berufen iſt.
Auch ſtirbet Achatius vom Rhade/ Fuͤrſtlicher Hauptman/ welcher in ſeiner Jugend in Franckreich vnd Dennemarck dem Kriege gefolget/ vnd hernach ſich bey Hertzog Ernſt Ludewig zu Hofean Dienſt begeben/ vnd endlich im lxvi Jahr ſeines Alters verfallen/ vnd zu Greyffswalde begraben iſt.
Wie auch Huchold Behre/ Fuͤrſtlicher Pommeriſcher Mechelnburgiſcher vnd Pfaltznewburgiſcher geheimer Rhat/ Hauptman auff Jvenack/ Thumprobſt des Capittels zu Colberg/ ein vornehmer/ gelarter/ beruͤhmter vnd zu allerley Legationen/ die Er auff ſich genommen hat/ geſchickter Mann/ deſſen Vater Hans Behre/ Fuͤrſtlicher Pommerſcher Land Rhat/ noch an jtzo bey vielen wegen ſeiner Tapfferkeit/ die breite Teutſche Warheit zu des Vaterlandes beſten zu reden/ in friſchem angedencken iſt/ vnd an ſeinen Soͤhnen Daniel/ Samuel vnd gedachtem Hucholt/ die alle drey bey Fuͤrſtlichen Hoͤfen in groſſem reſpect geweſen/ GOttes reichen Segen reichlich geſpuͤret hat.
Dieſer Hucholt Behre hat ſeyn taͤgliche diæt mit dieſem Verſchlein/ ſo Er von ſich ſelber gemacht/ zuverſtehen geben:
20. Aug.
Prima Deo, poſt Principibus ſervire ſecunda:
Tertia confratri eſt: ultima cura mihi.
Der erſte Dienſt meinm Gott gehoͤrt/ Der ander Fuͤrſtn vnd Herꝛn geehrt Der dritt dem Freund vnd Bruder mein/ Der letzt mein eigen mag geſeyn.
Auch ſterben Churt Fleming Land Marſchalck/ Richard Puttkamer/ D. Froͤlich Pritze F. Stetiniſcher Richter/ M.
Caſparus Khol/ Subrector des F. Pædagogij/ nach deme Er zu Stetin abgedancket/ vnd ſich ins Reich begeben hette/ da Er dann im Wuͤrtenberger Lande verfallen iſt.
Es iſt auch eine Adeliche alte Cloſter Jungfraw Eptiſſin/ aus dem Cloſter Marienfließ/ S. B. wegen beſchuldigter Zauberey/ zu Stetin juſtificieret worden/ nichtes geachtet aller Vorbitte/ ſo Jhrenthalben geſchahe.
9 Was ſich auſſer Landes begeben.
Auſſer Landes iſt dieſes Jahr Bethlehem Gabor in Hungarn fuͤr einen Koͤnig proclamieret/ vnd hat Tampier vor Preßburg erſchoſſen.
Bautzen iſt vom Churfuͤrſten aus Sachſen/ der die execution wider die Laußnitz vnd Schleſien fuͤrgenommen/ im Nahmen Kaͤyſ. Mayt. erobert vnd in Pflicht genommen:
Die Niederlage in Boͤhmen auff dem Weiſſenberberge/ vnd die Flucht des newerwehleten Koͤnigs Friderici/ der auch ſeinen Elteſten Sohn ſchon neben ſich zum Koͤnige in Boͤhmen deſigniret hette/ iſt fuͤr gegangẽ; Pfaltz ward von Spinola eingenommen/ Boͤhmen/ Maͤhren vnd Schleſien wideran den Kaͤyſer gebracht/ zwiſchen Koͤnigl. Mayt in Schweden vnd Fraͤwlein Maria Eleonora/ Herrn Johan Sigmunden Churfuͤrſtẽ zu Brandenburg Tochter/ ein Koͤniglich Beylager gehalten/ vnd ſie zu einer Koͤniginnen der Schweden/ Gothen vnd Wenden gekroͤnet.
Erneſtus/ Hertzog zu Croja vnd Areſchott/ welcher der Pommeriſchen Hertzogen Stetiniſcher Regierung Schweſter/ Fraw Annam/ voriges Jahr ſich hette beylegen laſſen/ ſtirbet.
Sein Junger Sohn/ Ernſt Bogislaff/ iſt den 26. Auguſti dieſes Jahres gebohren/ vnd hernach in Pommeren erzogen.
Nach dem Hertzog Bogislaus ſeines Brudern Franciſci Leichbegaͤngnus mit Fuͤrſtlicher Herrligkeit beſtellet/ vnd ſich numehr der Regierunge vnterfangen/ vnd ſeinem Bruder Vlrico zu dem Stiffte Cam̃in vnd Ampte Newen Stetin/ die Aempter Ruͤgenwalde vnd Bukow erblich vberlaſſen/ hat Er die Erbhuldigung/ ohne einige koſtbahre Außcichtunge der Staͤdte eingenommen/ vnd die Regalien bey Kaͤyſerlicher Mayt. drauff ſuchen laſſen/ auch auff einem zu Stettin gehaltenen convent dahin ſich erboten/ daß Er die Regierung von Preſſur vnd ſeuffzen der Vnterthanen nicht angefangen/ ſondern verſuchen wolte/ wie Er mit einziehung des Hoffweſens vnd frugalitaͤt/ die man ſonſt die gantze Zeit uͤber/ ſo Er zu Ruͤgenwalde geweſen/ gnugſamb an jhm geſpuͤret hette/ die Cammer aus jhren Buͤrden entledigen koͤnte.
ANNUS 1621 1. Hertzog Bogislaus XIV. trit in die Stetiniſche Regierung vnd uͤberleſſet H. Vlrico Ruͤgenwald vnd Bukow.
17. Feb.
Aber es iſt bald darauff ein groß Vngluͤck entſtanden/ dadurch man faſt abnehmen koͤnte/ daß Zeit ſeiner Regierung das Land in groſſen Schaden vnd verderben gerathen wuͤrde.
Dann es zuͤndete ein vnvermuthlicher Donnerſchlag/ vor dem zuvor keiner gehoͤret war/ auch hernacher keiner folgete/ den Kirchthurn zu Golnaw an/ vñ erregete ein ſtarck fliegend fewr/ daß alsfort vberhand nam/ vnd nicht allein die Kirche/ ſondern auch den groͤſten vnd beſten theil der Stadt gar in die Aſche legete.
Der Hertzog war nur vier Tage zuvor durchgereiſet/ vnd hette ſein Ablager daſelbſt gehalten/ vnd eine feine Stadt hinter ſich gelaſſen.
Aber da Er nach wenig Wochen widerkam/ fand er daſelbſt einen Aſch- vnd Steinhaufen.
Doch ward an widererbawung ſolcher Stadt groſſer fleiß angewendet/ vnd die Kirche durch eine Collect widerumb auffs newe angerichtet.
2. Ein Donnerſchlag zuͤnder den Kirchthumb zu Golnow an/ vnd ſetzet den beſten Theil der Stadt in die Aſche.
3. Es ſterben Dubſchlaff von Eickſtedten/ Jurgen von Blanckenburg/ D. Augrſtinus Raw/ Frantz Borcke/ D. Heinrich Schultetus/ Ludovicus Hollanius.
Dieſes Jahr gehet ab Dubſchlaff von Eickſtedtem im lxvj. Jahr ſeines Alters/ ein vornehmer/ wolverſuchter Mann/ welcher erſtlich Koͤnig Henrico IIII. in Franckreich zu Hofe vnd in Kriegen/ hernach in den Niederlanden/ folgends bey Joachimo Carln Hertzog zu Braunſchweig vnd Luͤneburg/ dann auch bey der Hertzogin von Loytz fuͤr einen Hoffmeiſter/ vnd endlich bey Hertzog Philippo Julio fuͤr einen Oberhoff Marſchalck rhuͤmlich ſich gebrauchen laſſen/ vnd endlich die Hauptmanſchafft zu Vkermunde verwaltet hat.
Jmgleichen Juͤrgen von Blanckenborg/ vnd Frantz Borcke auff Panſyr/ deme ſein vertrawter vnd groſſer Freund/ D. Heinrich Schultetus/ Medicus in Stargard/ nicht lange hernach gefolget.
Auch ſtirbt D. Auguſtinus Raw/ Profeſſor auff der Academien zu Greiffswalde vnd Wolgaſtiſcher Cantzler/ vnd Ludovicus Hollonius Paſtor zu Poͤlitz/ ein feiner Poet.
4. Was ſich auſſer Landes zugetragen.
Da es aber ſonſt in dieſem Lande vberall einen leidlichen Zuſtand hette/ fraß der Boͤhmiſche Krieg drauſſen maͤchtig vmb ſich.
Spinola nimpt die Wetteraw ein/ vnd leget ſich hernach fuͤr Guͤlich.
Tilly die Ober Pfaltz/ Bucquoy Maͤhren/ der Churfuͤrſt aus Sachſen/ Schleſien.
Friderich der Churfuͤrſt aus der Pfaltz/ der vertriebene Koͤnig aus Boͤhmen/ wird nebenſt Fuͤrſt Chriſtian von Anhalt/ dem Marggraffen von Jegerndorff/ dem Graffen von Manßfeld vnd Georg Friederich von Hohenlo in die Acht erkleret: Pilſen/ Thabor vnd alle andere Oerter in Boͤhmen kommen wider in des Kaͤyſers Haͤnde/ vnd ob wol der Graff von Manßfeld ſich ſehr bemuhet/ auch nach verlierung der feſten Plaͤtzein Boͤhmen in die Pfaltz durchdringet/ die bela gerung fuͤr Francken thal auff hebet/ vnd Hagenow uͤbermeiſtert/ vnd das Speyerſche vnd Straßburgiſche Stifft verheeret/ ſo wil es doch nirgends mit Jhm hinaus/ die proteſtierende Fuͤrſten vnd Staͤnde verlaſſen die Vnion/ darinn ſie bey zehen Jahren geſtanden waren/ Hertzog Chriſtian võ Braunſchweig aber/ der Biſchoff von Halberſtadt/ nimbt ſich der Pfaͤltziſchen Sache faſt allein an/ gehet mit ſeinem geworbenen Volcke in Weſtphalen vnd Heſſen.
Zu Prage wird wieder die gefangene vnd entwichene Boͤhmen/ ſo es mit Koͤnig Friederichen gehalten/ inquiſition auffgenommen/ der abweſenden Nahmen/ an der Zahl xxiv. an den Galgen geſchlagen/ der verſtorbenen Perſohnen Gedaͤchtnuß verdammet vnd jhre Guͤter eingezogen.
Graff Joachim Andreas Schlick/ geweſener Boͤhmiſcher Ober Landes-Richter/ nebenſt vij. anderen Directoren vnd vielen mehr enthaͤuptet/ etliche gehencket/ etliche mit Rhuten außgeſtrichen/ etliche mit Zungen an den Galgen genagelt/ etliche zu ewiger Gefaͤngnus verdammet:
Bucquoy zeucht in Vngern/ erobert Preßburg/ vnd bleibet nach ſtattlicher verrichtung wider Bethlehem Gabor fuͤr Newhaͤuſel.
Doch wird endlich nach getroffenem Vertrage die Koͤnigliche Kron in Hungern Kaͤyſer Ferdinando wieder gegeben.
Guſtavus Adolphus der Koͤnig von Schweden nimbt Riga ein/ vnd den groͤſten theil von Cur- vnd Lieffland.
Bapſt Paulus V. ſtirbet/ wie auch Coßmus der Großfuͤrſt von Florentz/ Philippus III. der Koͤnig von Hiſpanien/ Albertus der Ertzhertzog von Oeſterreich/ vnd Cardinal Robertus Bellarminus.
Polen vnd Tuͤrcken/ die in der Walachey mit groſſer Macht wider einander lagen/ machen nach vnterſchiedlichen groſſen Treffen Friede.
Rinteln wird privilegieret/ vñ durch den von Schoͤnberg introducieret/ Straßburg auch mit newen Privilegien begabet.
ANNUS 1622.
Beyde Regierende Hertzogen
Weil das Land zu Pommern mit etlichen alten Land- Privilegien verwahret iſt/ die von Fuͤrſten zu Fuͤrſten confirmiert vñ ernewert ſeyn/ als haben ſich beyde Regierende Landsfuͤrſten/ Bogislaus vnd Philippus Julius/ belieben laſſen/ dieſelbige nicht allein zu beſtetigen/ ſondern auch zu erweitern.
Vnd haben alſo jhren Vnterthanen zugeſaget/ jhnen Schutz vnd Schirm laut der Reiches Abſcheide zuhalten/ ohne gemeinen Rhat der Landſtaͤnde weder einen Krieg anzufangen/ noch ſich in Buͤndnuß einzulaſſen/ noch das Land von einander zuſetzen.
Jmgleichen wann die Landſtaͤnde den Fuͤrſten auſſer Landes entweder zum Kriege oder auſſer Krieges folgen vnd dienen muͤſſen/ ſie mit Futteꝛ vnd Mahl zuverſehen/ keine Hauptleute vnd Voigte/ ohn erhebliche Vrſachen/ als die im Lande gebohren ſind/ zu ſetzen/ einen jedern bey allen vernunfftigen Gerechtigkeiten vnd Privilegien zu laſſen/ keinem ſein Lehen/ ſo ers ſuchet/ zuverſagen/ Stamlehne vnd geſampte Hand in jhrem Lehnrechte zulaſſen/ die Staͤnde zu keinem andern Herrn/ demſelbigen zuhuldigen/ zuverweiſen/ Weibern vnd Toͤchtern in den Lehen jhres Mannes oder Vatern Jahr vnd Tag vnd ſo lange zu laſſen/ biß der Witwen jhr eingebrachtes/ vnd was jhr ſonſt mit Fuͤrſtlichem Conſens vermachet/ vnd der letzten Tochter jhr Brautſchatz/ Geſchmuͤcke vnd andere Gerechtigkeit verſichert worden.
Da auch die Fuͤrſten wider einen vnd andern Zuſpruch hetten/ haben ſie laut der Alten Land Pillvilegien zugeſaget/ mit gewalt nicht zuverfahren/ ſondern darin die Landſchafft oder Rhaͤte entſcheiden zulaſſen.
Dagegen ſo ein Vnterſaß wider die Herꝛſchafft Anſpruch zuhaben vermeinet/ mus ſolches von Rhaͤten aus der Landſchafft guͤtlich behoͤret/ oder mit rechte entſcheiden werden.
So aber Vminigkeit zwiſchen den Fuͤrſten entſtehet/ muß ſolche nach einhalt der Erbeinigung entſcheiden werden.
Da ſolches nicht geſchehen kan/ muͤſſen Prælaten/ Mañ vnd Staͤdte in der Sache erkennen.
Da man auch dieſelbe nicht hoͤren wil/ mus man jhnen richt verdencken/ ſo lange ſtill zu ſitzen/ biß ſie gehoͤret.
So aber Krieg daruͤber entſtehet/ muß/ vnſchaͤdlich der Vnterthanen Pflicht/ des gemeinen Landes erkaͤndnuß folgen/ vnd ſie ſo lang vnverweltiget bleiben/ biß die Fuͤrſten davon abgeſtanden.
Dieſe Landprivilegien ſind von hochgemelten beyden Landsfuͤrſten auch auff den Religions Punct außgedaͤhnet/ daß die Landsſtaͤnde nicht allein bey vorigen Gerechtigkeiten/ ſondern auch bey der Augſpurgiſchen Confeſſion/ vnd bey denen wegen des Stifftes vnd Thumb Capittels zu Cammin mit Biſchoff Bartholomæo Schwaven/ vnd den Stiffts Staͤdten im mdxv. Jahr auffgerichteten Vertragen vnverunruhiget verbleiben ſollen.
Auch hat folgendes Jahr Kaͤyſerliche Mayt. dieſe Landprivilegien confirmiret vnd den Punctum Religionis alſo erkleret/ daß derſelbige verſtanden werde/ wie ſolches die Reichs- Conſtitutiones vnd Religion Frieden mitbringen.
zu Pommern ernewern die Land privilegia/ vnd dehnen ſie auch aus biß auff den Religionspunct.
Als auch das heilloſe Landverderbliche Muͤntzweſen vnd ſteigerung derſelben allenthalben vberhand nam/ als hat Hertzog Philipp Julius bey Zeiten ſolchem Vnheil/ vnd dahero beſorgendem Vnweſen/ vorzubawen/ auff vorgehaltene Correſpondentz mit den dißſeits der Elbe/ vnd angraͤntzenden Niderſaͤchſiſchen Craͤyßſtenden/ vnd reiffen Rhat mit der Landſchafft/ ſich einer Jnterims verfaſſung/ biß durch einen gemeinen Reichstag oder andere Reichs- vnd Craͤyß-Ordnung das Werck zu durchgehender heilſahmer confir mitaͤt gerichtet werde/ eine Muͤntz vnd Taxt Ordnung verfaſſen/ publiciren vnd in offentlichen Druck gehen laſſen/ dabeneben auch den Vberfluß/ ſo bey Hochzeiten/ Kindtauffen vnd andern Gaͤſtereyen vorleufft/ abgeſchaffet/ vnd in der Reſidentz Stadt Wolgaſt den Anfang ſolcher nuͤtzlichen Ordnung/ andern zur folge/ gemachet.
Jn gemelter Jnterims Muͤntzordnung/ ſub dato den zehenden Maij/ iſt geſetzet/ daß die doppelte Schilling/ ſo am Korn gerecht vnd vnverfelſcht/ bey entzeler Außgabe/ wañ das Stuͤck ein halbes Quentlein wieget/ fuͤr drey ſchillinge Stetiniſch/ oder im Gewichte das Pfund zu xxiij. Marck/ iv. ſchillinge Luͤbiſch/ biß bevorſtehenden Gregorij gaͤng vnd gebe verbleiben/ darnach dan auch die uͤbermeſſige ſteigerung aller Wahren/ Kauffmanſchafften vnd allerhand Arbeits vnd Gewerbs zu re gulieren/ daß nemblich dieſelbe auff den dritten theil herunter gezogen/ vnd was fuͤr dieſem mit drey gulden/ drey Marcke/ drey Schilling/ drey Pfenninge Sundiſch/ hernechſt mit zweenen gulden/ zwo Marcken/ zweenen Schillingen/ zweenen Pfenningen vnd ſo forthan bezahlet werden ſol/ die andere doppelte ſchillinge aber ſo im ſtuͤcke kein volliges halbes Quintlein wegen/ ſie ſein was ſchlages ſie immer wollen/ (außgenommen die halben Adler/ Roͤſichen/ vñ Loͤwenvierlinge/ ſo fuͤr dieſem vnd noch an jetzo bandiſieret) ſind daß ſtuͤck auff zweene ſchillinge Sundiſch/ oder wo ſie am gewicht gar zu geringe/ auff einen ſchilling geſetzet/ vnd dabeneben iſt eine Victual vnd Taxordnung/ wie nach ein kauff der Wahren vnd jetziger reduction der Muͤntze/ dieſelbe hinwiderum̃ in billigem Werthe zuverkeufen/ publicieret.
2. Jn Wolgaſtiſcher Regierung wird eine Jnterims Muͤntzordnung/ wie auch eine Taxt- vnd Victual Ordnung publiciret.
10. Maij.
3. Brandenburgiſche vnd Pommerſche Rhaͤte kommen zu Prentzlow zuſamen/ vnd H. Philippus Julius wird auff den Chur.
vnd Fuͤrſtentag zu Regensburg erfordert.
Es iſt auch eine zuſammenkunfft Churfuͤrſtlicher Brandenburgiſcher vnd Pommerſcher Rhaͤte aus beyden Regierungen zu Prentzlow gehalten/ vnd darin von wichtigen allerhand vorfallenden Sachen gehandelt worden.
Auch ward von der Roͤm. Kaͤyſ. Mayt. Hertzog Philippus Julius auff den Chur vnd Fuͤrſtentag gen Regenſpurg verſchrieben/ welchen Tag Er dann auch durch ſeine abgeſandte Rhaͤte beſchickte/ weil Er in der Perſohn denſelben begehrter Maſſen zu beziehen verhindert worden.
4. Hertzog Vlrich ſtirbet.
Aber ſiehe da die Loͤbliche Fuͤrſten drob ſein/ daß jhre Land wegen ernewerung der Landprivilegien/ ſo von jhren Vorfahren ertheilet waren/ moͤchten verſichert/ vnd bey jhrer alten Gerechtigkeit erhalten werden/ da leidet jhre Regentenbawm noch einen ſchweren Anſtoß/ vñ wird der Juͤngſte Zweyg davon/ nemlich Hertzog Vlrich/ erwehlter Biſchoff zu Cammin/ im xxxiv. Jahr ſeines Alters/ ploͤtzlich davon geriſſen.
Dieſer Junge Herꝛ war/ auff ſeines noch einigen vbrigen Bꝛuders freundliches einladen auff die Jagt/ von Ruͤgenwalde nach Alten Stettin verreiſet/ vnd als Er ſich bey demſelben eine zeitlang ergetzet/ bald darauff in Leibsſchwachheit/ wegen des geſchwulſtes im Leibe vnd Beinen/ deſſen vorhin zu Ruͤgenwalde keine geringe Anzeigungen ſich eraͤuget/ eingefallen.
Vnd ob wol viele ſeufftzer/ auch in oͤffentlichen darzu angeordneten Betſtunden/ vmbfriſtung ſeines Lebens zu GOtt geſand wurden/ ſo iſt doch die Kranckheit jmmer groͤſſer geworden/ vnd als Er/ die Lufft zuveraͤndern/ nach ſeiner Reſidentz Stadt zu Ruͤgenwalde/ groſſe Luſt gewann/ iſt Er auff ſolcher Reiſe/ davon er ſich nicht abwendig wolte machen laſſen/ in ſeinem Stifftiſchen Hofe Pribbernow dermaſſen matt vnd krafftloß geworden/ daß es ſich endlich zum Ende vnd Abſcheid angelaſſen/ vnd das junge Fuͤꝛſtliche Blut/ in beyſein H. Bogislai ſeines Bꝛuders/ der auff der Poſt nach eingenommener Kundſchffat des gefaͤhrlichen Zuſtandes zu jhme eylete/ dieſe Welt geſegnen muͤſſen.
Jederman hette auff dieſen Herren wegen ſeines Heroiſchen Gemuͤthes/ ſcharffen Verſtandes/ anmutigen/ doch gravitaͤtiſchen Geberden/ ein Auge geworffen/ vnd vermeinete man/ es wuͤrde ja durch jhn der Fuͤrſtliche Stamm newe Sproͤßlein ſetzen/ inſonderheit weil Er geſundes friſches Leibes war/ vnd newlich eine Junge tapffere Gemaͤhlin ſich hette beylegen laſſen.
Aber da war alles hoffen verlohren/ vnd ward jederman deſto betruͤbter durch dieſen todsfall/ je hoͤher Er war gehalten worden.
Seine Vnterthanen inſonderheit im Stiffte/ vnd anderen jhme zugelegeten Emptern/ beklageten jhn zum meiſten.
Denn er hette nicht allein gute Policey jmmerdar befordert/ vnd ernſtliche Mandata vnd gewiſſe Ordnung den uͤberfluß in Kleidungen vnd vbermachter Zehrung in Kindtauffen/ Hochzeiten/ Begraͤbnuͤſſen vnd andern Collatien vnd Zechen/ wordurch meiſtentheils der gemeine Vorrath vnn uͤtzlich verſchwendet/ vnd zu vnbilligen geldbuſſen vnd verſeuͤmung der Edlen vnwiderbringlichen Zeit Vrſach vnd Anlaß gegeben wird/ abgeſchaffet/ ſondern auch die Stifftiſche Jntraden mit Erbaw- vnd Anrichtung etlicher newen Ackerhoͤfe/ Schaͤffereyen/ Muͤhlen/ Karpenteichen vnd andern auff ein groſſes verbeſſert vnd vermehret/ auch die Schloßkirchen zu Coͤßlin mit einer newen ſchoͤnen Orgel gezieret/ vnd das Fuͤrſtliche Hauß Newen Stetin mit einem koſtbaren Fuͤrſtlichen Zim̃er zur Hoffhaltung bequemer gemacht/ vnd war uͤber das entſchloßen/ eine newe Kirche fuͤr dem Fuͤrſtlichen Hauſe zu Ruͤgenwalde/ vnd eine auff dem Fuͤrſtlichen Hauſe zu Newen Stetin zuerbawen.
Aber dieſer feine Herr iſt auch dahin/ vnd der Pommeriſche Regentenbaum ſtehet noch mit zweenen Eſten da/ wie lange wird die Zeit geben.
Vnterdeß weil dieſer Fuͤrſt der letzte iſt/ der in Stetiniſcher Regierung mit Fuͤrſtlichen Ceremonien beygeſetzet worden/ angeſehen die Fuͤrſtliche Leiche des hochſeligſten Regierenden Herrn Bogislai XIV. vmb bewuſter Vrſache noch nicht mit gebuͤrenden Ceremonien zur Erden beſtetiget iſt/ als wil Jch hie die Anordnung/ auff was maſſe die verblichene Leiche anhero nach Stetin uͤberbracht/ vnd folgig zum Fuͤrſtlichen Begrebnus begleitet worden/ herſetzen.
Als der Hochſeligſte Herr/ den xxxj. Octobris/ auff dem Fuͤrſtlichen Stifftiſchen Hofe Pribbernow vmb vj.
Vhr zu Abend dieſe Welt/ der Seelen nach/ geſegnet vnd verlaſſen/ iſt der Todte Coͤrper alßfort gewaſchen/ darauff fein ſauber angethan/ vnd in demſelben Loſament/ darinnen Er verſcheiden/ vnd deſſenthalben alsbald mit ſchwartzen Tuch bekleidet war/ auff einen Tiſch/ welcher mit ſchoͤnem Leinwãd behenget/ auff einẽ ſchwartzen Tafftenen/ mit allerley Kraͤutern gefuͤlleten Pfuͤel vnd Haͤuptkuͤſſen geleget/ darauff hat des folgenden Tages/ nemlich den 1. Novemb. S. hochſeligen F. Gn. Hoffprediger M. Andreas Scholaſtke in beyſein H. Bogislai/ ſeiner Fraw Schweſter der Hertzogin von Croja/ Hertzog Wilhelmi aus Curland/ vnd jhrer allerſeits anweſenden Rhaͤten/ Hauptleuten vnd Hofe- Junckern eine Trawrpredigt gehalten.
Den vij. Novembris iſt die Leiche mit einem F. Schmuck als einem Meergruͤnen/ gebluͤmeten/ vnd mit guͤldenen Poſamenten beſetzeten Kleide angethan/ vnd mit etlichen Kleinodien an der Hauptmützen/ am Halſe vnd Haͤnden/ wie auch mit dem Seitengewehr gezieret/ in einen mit ſchwartzem Damasken auß vnd inwendig beſchlagenen Sarck/ doch das gegen dem Angeſicht ein Fenſter vnbezogen geblieben/ bey einer anderen Predigt geleget/ vnd iſt folgends bey Tag vnd Nacht fleißig bewacht/ vnd mittlerweile das Geleute in allen Staͤdten vnd Doͤꝛfern durchs gantze Land von ix. biß x.
Vhr Vormittags mit allen Glocken angefangen/ der Tag angeſtalter F. Leichbegaͤngnus allenthalben außgeſchrieben/ vnd zur auffwartung bey der abfuͤhrunge viel Stifftiſche vnd Ruͤgenwaldiſche Lehenleute vom Adel verſchrieben worden.
Den iij. Januarij iſt nach eingenom̃enem Fruͤeſtuͤcke vom Hoffprediger eine Predigt gehalten/ vnd von der Schule/ ſo von Wollin/ vnd Miniſterio/ welches aus den benachbarten F. Biſchoͤfflichen Staͤdtlein vnd Doͤrffern hiezu erfordert/ gewoͤhnliche Trawrgeſaͤnge geſungen/ vnd Collecten geleſen darauff die F. Leiche von den anweſenden Stifftiſchen Lehenleuten auffgenom̃en/ vnd herab auff den Wagen/ ſo mit ſchwartzem Tuch vnd einem weiſſen Creutz uͤberzogen/ gebracht vnd mit einem Comitat/ ſo ohngefehr auff ccc. Pferde angelaufen/ auff Golnaw angefuͤhret worden/ vnd daß der Cammerjunge muſte allwege hinter der F. Leiche im langen Trawrmantel auff einem Pferde/ ſo eben wie die vj.
Gutſchenpferde fuͤr dem Wagen/ mit Tuch biß auff die Erde bekleidet geweſen/ reiten.
Zu Golnaw haben Burgermeiſter vnd Rhat/ wie auch die gantze Buͤrgerſchafft nebenſt den Paſtoren vnd gantzer Schuele vorm Thor im Felde auffgewartet/ vnd die F. Leiche mit gewoͤhnlichen Kirchen- vnd Trawrgeſaͤngen eingeholet/ vnd biß ans Rhathauß/ da ſie die Nacht bey guter Wacht geſtanden/ auch folgendes Tages wieder eine gute Ecke auß dem andern Thor begleitet.
Ebenmaͤſſige einholung vnd außbegleitung iſt zum Damm beſchehen/ vnd an beyden Ortern ſind die Officierer/ Land vñ Hoffjunckern/ wie auch die Trabanten/ wan jhnen das Miniſterium vnd Einwohner entgegen gekommen/ von jhren Waͤgen abgeſtiegen/ haben der Leiche vor vnd auff beyden ſeiten auffgewartet/ vnd ſind in guter Ordnung fortgegangen/ vnd das Fuͤrſtliche Frawenzimmer hat zu Gutſchen gefolget.
Zu Stetin iſt der Landes fuͤrſt mit einem anſehenlichen Comitat/ vngefehr hundert Pferde ſtarck/ bey der kleinen Regelitz der Leiche entgegen gekommen/ Burgermeiſter vnd Rhat aber/ Schoͤppen vnd Buͤrger/ nebenſt jhren Frawen/ vnd das gantze Miniſterium nebenſt dem F. Pædogogio vnd Stadtſchuelen haben bey der Parnitziſchen Bruͤcken auffgewartet/ vnd ſolcher geſtalt die Leiche eingeholet/ daß zuforderſt etliche Einſpaͤnniger vorangezogen/ die Stadtſchuele vnd Prediger/ wie auch das F. Pædagogium/ dann zu Gutſchen die F. Stetiniſche Oberhoff Marſchall/ Cantzler/ Rhaͤte vnd Junckern/ folgends der Landsfuͤrſte vnd ſeine Gemahlinn/ die beide Hertzogen von Curland/ Vater vnd Sohn/ H. Wilhelmus vnd H. Jacobus folgeten.
Nach jhnen kam der Ruͤgenwaldiſche vnd Stifftiſche Comitat/ nemlich des Selig verſtorbenen Fuͤrſten Einſpaͤnniger vnd Trompeter/ mit ſchwartzen tafftenen vnd mit dem F. Wapen bemahleten Fahnen an den Trompeten/ ſeine reiſige Pferde/ davon xij. ſo beygefuͤhret/ mit ſchwartzem Tuch biß an die Erde uͤberzogen/ der Ruͤgenwaldiſche Ober Hoffmarſchall/ die Hoff- vnd Landjunckern/ der anweſenden Fuͤrſtinnen Hofemeiſtere vnd Junckere/ dann die F. Leiche/ wobey obgedachte xxiv. von Adel vnd Trabanten zu Fuß ſich befunden.
Gleich hinter der Leiche ritt der zuvorgemeldete Cammerjunge/ vnd zu Gutſchen folgeten die F. Braunsſchweigiſche Abgeſandten/ die F. Leidtragende Wittbe/ die F. Wittben zu Loytz vnd zu Tꝛeptow/ neben dem Fꝛawenzimmer/ vñetlichen Landjunckern.
Den gantzen Comitat beſchloſſen Burgermeiſter vnd Rhat/ ſo auch Scheppen vnd Buͤrgerſchafft.
Beyſolcher Einholung ward jmmer mit dem Geleute continuiret/ vnd alle Gaſſen dadurch die Deduction geſchahe/ mit bewehreten Buͤrgern beſetzet.
Auffm F. Hauſe ward die Leiche aus den Wagen gehoben/ auff eine Bahre geſetzet/ der gebuͤhr hinwiderumb bedecket/ vnd von den Stifftiſchen Landjunckern auff den groſſen Saal/ da ſich H. Bogislai Gemahlinne/ vnd die F. Wittbe zu Croja/ nebenſt dem F. vnd anderen Frawenzimmer auß der Stadt befunden/ getragen vnd auff eine lange Tafel im Sarcke bey einer Predigt/ ſo der vorgemelte Stiffts-Hofeprediger gehalten/ nidergeſetzet.
Folgendes Tages iſt ſie in einen Zinnern/ vnd an den Seulen/ vnd andern Figuren uͤberguͤldeten Sargk/ der oben mit allerley ſchoͤnen Bibliſchen Spruͤchen/ wie auch mit einem erhobenen Cruͤcifix/ vnd dem Fuͤrſtlichen Wapen vnd Titul/ auch mit des Hochſehligſten Fuͤrſten Symbolo:
Deus Protectormeus: gezieret war/ geleget.
Den viij. Januarij/ welcher zu den F. Exequien beſtimmet war/ hat ſich das gantze Miniſteꝛium nebenſt dem Pædagogio vnd der Stad- Schuelen ſich in S.
Marien Kirche vmb xij. Vhr verſamlet/ vnd von dannen ſich auff dem F. Hauſe geſtellet/ da dann auch zugleich die Fuͤrſten vnd Herren auff den Platz traten/ die Fuͤrſtinnen aber verfuͤgeten ſich zu der leidtragenden F. Witben in jhre Gemach/ vnd das Graͤffliche vnd Adeliche Frawenzimmer gegen uͤber in die Graveſtube.
Die Prælaten/ Herren/ vom Adel/ F. Land- vnd Hoff Raͤthe/ Medici vnd Secretarien/ haben theils auffm groſſen Saal/ theils bey jhren Fuͤrſten vñ Herrn/ wie auch die aus der Stadt/ ſich in der groſſen Ritterſtube verſamlet/ drauff iſt die F. Leiche unter einem weiſſen leinẽ Tuch/ vnd einer ſchwartzen Sammeten Decke mit einem Crucifix vnd mit vij.
Fuͤrſtlichen geſtickten Wapen der Anherren oben vor/ hinten/ vnd an den Seiten geſchmuͤcket/ durch die verordnete Adeliche Traͤger auffn Platz mit breñenden Fackeln gebracht/ vnd auff einem Platz/ mit ſchwartzem Tuche bedecket/ niedergeſetzet/ die Ceremonien angefangen/ im Figural drey Trawrgeſaͤnge geſungen/ vnd dazwiſchen drey Lectiones cum Tono von den Predigern geleſen/ vnd darauff bey dem Schwanengeſaͤnglein:
Mit Fried vnd Frewd ich fahr dahin: die Fuͤrſtl. Leiche auff gehoben/ vnd in ſolcher Proceſſion fortgetragen.
Erſtlich giengen Neun vom Adel in drey Glieden/ hernach ix.
Knaben aus der Stadtſchuelen/ ſo Trawrmaͤntel vnd Binden von Hofe erlanget/ wozu der Rector noch lx. in ſchwartz gekleidete Knaben genommen.
Nebenſt dieſen giengen die Præceptores an der Seiten.
Nach jhnen folgete der Rector Pædagogij/ beſampt ſeinen Collegis vnd Diſcipulis/ darauff der Stifftiſche Organiſt/ Muſicanten vnd Jnſtrumentiſten/ ferners das Miniſterium/ als vorher die Kuͤſter aus der Stadt/ xvi. Prædicanten vom Lande/ xi. auß der Stadt/ vnd vnter vnd bey jhnen die F. Wolliniſche Stifftiſche/ vnd Stetiniſche Hoffprediger/ vnd der Stifftiſche vnd Stetiniſche Superintendens.
Nach den Paſtoren die Trompeter vnd Pauckenſchlaͤger mit niederwerts gewandten vnd vberzogenen Trompeten.
Folgends der Stifftiſche Land Marſchall Curt Ramel mit einem ſchwartzen Marſchaliſtab allein: des S. verſtorbenen Fuͤrſten Hoffjunckern/ drey vnd drey in einem Gliede:
Dann auch in gleicher Ordnung des Landesfuͤrſten Hertzog Bogislaffen/ Ober Hoff marſchall Chriſtoff von Heim/ Cammerierer Matzke Borcke/ vnd Junckern.
Hienegſt Hertzog Philipp Juliuſſen Hoffmarſchall Hans von Newkirchen/ Landvoygt auff Ruͤgen Chriſtoff von der Lancken/ Hauptleute/ Cammerierer/ Hoff- vnd Landjunckern; Jmgleichen Hertzog Auguſti des juͤngern zu Braunsſchweig vnd Luͤnenburg Hofemeiſter Wolffgang Peterſtorff/ Junckern/ vnd Officierer.
Dieſen allen folgeten hochgedachter Fuͤrſten vnd Herren Edelknaben/ allemahl drey beyſamen.
Drauff wurden xij. Fahnen von xij. von Adeln getragen/ vnd die Roſſe dazu/ die mit ſchwartzem Tuche uͤberzogen warẽ/ vñ an der Stirn vnd beyden Huͤfften ein ſolch Wapen hetten/ als in der Fahnen war/ warden von xxiv. vom Adel geleitet.
Die erſte Fahne war die Bluttfahne; die ander hette das Stifftiſche Wapen/ ein weiß Creutz im roten Felde; die dritte/ als die Guͤtzkowiſche/ hette zwey rote Hoͤltzer ins Creutz geleget mit vier Roſen; die vierdte/ als die Wolgaſtiſche/ einen halben weiſſen Greiff im roten Felde vber einer blawen vnd gelben Schachtafel; die fuͤnffte/ als die Barthiſche/ einen ſchwartzen Greiff mit zwo weiſſen Federn in den Fluͤgeln im gelben Feldt; die ſechſte/ als die Vſedomiſche/ einen weiſſen Greiff mit einem Stoerſchwantz im roten Felde; die ſiebende/ als die Rugianiſche/ einen halben ſchwartzen Lewen mit einer rothen Crone im gelben Felde uͤber fuͤnff erhobenen Quadraten im blawen Felde; die achte/ als die Wendiſche/ einen Greiff gruͤen vnd roht/ im weiſſen Feldt; die neunde/ als die Caſſubiſche einen ſchwartzen Greiff im gelben; die zehende/ als die Pommerſche/ einen rothen Greyff im weiſſen; die eilffte/ als die Stetiniſche/ einen rothen Greiff mit einer guͤldenen Krone/ ſchnabel vnd klawen/ im blawen Felde; Jn der zwoͤlfften waren alle vorgemelte Wapen/ nebenſt dem gantzen Titul vnd Ehrengedechtnuß des ſeligſt verſtorbenen/ mit guͤldenen Buchſtaben geſchrieden.
Hienegſt ritt der Cammerjunge Frantz Kleiſt im gantzen Kuͤriß/ deſſen Pferd mit einer verguͤldeten Barſe bedecket/ auch mit roten vnd gelben Federn geſchmuͤcket geweſen.
Hernach trug der Ruͤgenwaldiſche Ober Hoffmarſchall Georg Boͤhme das Schwerd/ die ſpitze niederwerts gekehret/ vnd die ſcheide mit einer ſchwartzen taffeten Binde uͤberzogen.
Der Stifftiſche Cantzler D. Andreas Bulgrin trug das groſſe Jnſiegel auff einem ſchwartzen ſammeten Kuͤſſen/ mit ſchwartzem Taffte bedecket/ deme folgete der Biſchoͤffliche Cammerierer vnd Stallmeiſter.
Die F. Leiche ward hernach von xxiv. von Adel getragen/ vnd nebenſt derſelben giengen auff jeder ſeyten x. von Adel mit brennen den Fackeln/ daran in der mitten ein Wapen/ beſampt einer ſchwartzen tafftenen Binden/ vnd viij. Trabanten mit niedergekehreten Helleparten.
Der Leiche folgeten im erſten Gliede/ H. Bogislaff/ H. Philipp Julius/ vnd Hertzog Auguſtus der Juͤnger zu Braunsſchweig; im andern Gliede H. Jacob in Lyffland zu Curland/ beſagten H. Auguſti Gemahlinnen abgeſandter D. Thomas Lindeman/ Profeſſor zu Roſtock; im dritten F. Braunsſchweigiſche Abgeſandten/ D. Valentinus Muller/ vnd Heinrich Julius von Wittersheimb; im vierdten Georg Bernhard vnd Thomas Moͤnchow/ jener Braunſchweigiſ. dieſer F. Grabowiſcher Abgeſandter; im fuͤnfften H. Ernſt Bogislaffen zu Croja geſandter Philipp Wilhelm Vogt/ vnd F. Wolliniſcher Abgeſandter Valentin von Guͤntersberg/ im ſechſten Gliede F. Stolpiſcher Abgeſandter/ Niclaus von Hechthauſen/ vnd H. Philippi Julij Gemahlinne Geſandter/ Herr Volckmar Wolff/ Freyher zu Puttbus.
Folgig giengen die Herren Capitularen zu Cammin/ als Matthias von Carnitz Decanus vnd Cantzler/ Wilhelm Kleiſt Vicedominus vnd Hoffgerichts Director Lorentz Puttkamer vnd Antonius Petersdorff/ vnd dann die Stifftiſche Hoff- vnd Land Rhaͤte/ auch der Staͤdte Colberg vnd Coͤßlin Abgeſandten/ imgleichen Medicus/ vnd andere Officierer vnd Diener.
Denen folgeten die F. Stetiniſche Cammer- vnd Hoff Rhaͤte/ ſo auch Medici/ vnd andere Officierer vnd Diener.
Hienegſt die F. Wolgaſtiſche Cammer vnd Hoffrhaͤte/ Officierer vnd Diener.
Darauff zwey Glied vom Adel/ ferner der F. leidtragenden Witben Hofemeiſter vnd Junckern/ hierauff Hertzog Wilhelmus zu Curland Stall- vñ Hoffmeiſter vnd Junckern: darnach die leidtragende F. Wittibe/ welche Hertzog Wilhelm in Lyffland zu Curland vnd Semigallen/ vnd Heinrich von Maͤngerſen/ F. Braunſchweigerſche Abgeſandter fuͤhrete: Folgig F. Crojeſche Hofemeiſter vnd Juncker/ vnd drauff die F. Wittbe zu Croja/ welche Jobſt Dewitz zu Daber vnd Peter Glaſenapp/ Hauptman auff Buͤtow/ fuͤhrete.
Ferner die F. Wittbe zu Treptow/ H. Bogislaffẽ Gemahlinn/ vnd die F. Wittbe zu Loytz/ dero eine jede nach drey vorhergehenden von Adeln von zwenen andern gefuͤhret ward/ denſelben folgeten die Graͤffliche Perſonen/ vnd jede ward von zweenen vom Adel gefuͤhret/ als Fraͤwlein Maria Juliana zu Naſſow/ Graff Georg Caſpar von Eberſtein Gemahlinne/ vnd zwo Graͤffliche Fraͤwlein von Eberſtein.
Hernach folgeten der Fuͤrſtlichen vnd Graͤfflichen Frawensperſonen Hofemeiſterinnen vnd Frawenzimmers Jungfrawen/ in ſolcher Ordnung/ wie einer jeden Fuͤrſtin vnd Herrſchafft gegangen.
Hienegſt ſechs vom Adel/ je drey vnd drey in einem Gliede: drauff die Adeliche Frawen vnd Jungfrawen der F. Stetiniſchen Rhaͤte/ xi. paar an der zahl/ vnd obgedachten Fuͤrſtinnen Hoffmaͤgdken.
Endlich Burgermeiſter vnd Rhat/ beſampt Schoͤppen vnd Buͤrgern aus Stetin.
Mit dieſer Proceſſion ward die F. Leiche durch die Fuͤhrſtraſſe/ vnd dann das Kohlenmarck fuͤruͤber/ durch die Groſſe Thumbſtraß/ biß an dẽ Kranichshoff/ welche Gaſſen alle mit gewaffneten Leuten vnd Buͤrgern beſetzet waren/ getragen/ ferner in der Schloßkirche gegen dem Predigſtuel neben den Fahnen vnd Fackeln niedergeſtellet/ vnd der Stab/ Schwerd vnd groſſes Jnnſiegel ward oben auffs Sarck geleget.
Nach deme nun die F. Perſonen ſampt den Abgeſandten jhren Stand begriffen/ hielt der Stifftiſche Hoffprediger die Leichpredigt/ vnd verlaß das Leben des hochſeligſten Fuͤrſten aus dem Rhumzettel.
Jmgleichen ward in allen anderen Stadt-Kirchen gleichfals Predigt gehalten.
Nach geendigeten ſolchen Ceremonien ward die F. Leiche auffgehoben vnd im Gewelbe beygeſetzet/ vnd ein jeder der jenigen/ denen es gebuͤhrete/ nam am Stabe/ Schwerd vnd Siegel das ſeinige wider zu ſich/ vnd uͤberantwortete es H. Bogislaffen vnd H- Philipp Juliuſſen/ als Patronen vnd Conſervatoren des Stifftes/ in Vnterthaͤnigkeit/ die jhnen befohlen/ ſolches alles widerumb an ſich zunehmen/ vnd auff dem F. Hauſe jhnen der gebuͤhr einzuliefern/ damit die Siegel hernach zerbrochen vnd caſſieret werden moͤchten.
Drauff dann das Ruͤgenwaldiſche Gerichtsinſiegel nebenſt dem Daumpittſchafft alßfort zerbrochen/ die Stifftiſche Gerichts- vnd Cammer Jnſiegel aber/ wie auch das groſſe F. Jnſiegel/ darin das Stifftiſche Wapen geweſen/ ſind dannenhero/ weil E. E. Thumbcapitul dabey intereſſieꝛet/ vnd denſelben billig einzuliefeꝛn geweſen/ in ein Schꝛein geleget/ von beyden Fuͤrſten vnd Patronen verſiegelt/ vnd im Archivo/ biß ſich das Thumcapitul deshalben angeben wuͤrde/ auff gehoben.
Die Fahnen ſind nebenſt dem Kuͤriß beym Altar niedergeſetzet/ vnd wenig Tage hernach in der Kirchen an gebuͤhrendem Orte auffgeſtellet vnd angehefftet.
Des folgenden Tages hat D. Daniel Cramerus Paſtor zu S.
Marien/ vnd Profeſſor des F. Pædagogij/ eine Lateiniſche Oration vom Leben vnd Wandel des ſeligſt verſtorbenen Fuͤrſten in der Schloßkirche gehalten/ vnd damit iſt nebenſt anſehenlichen Tractamenten/ fuͤr die frembde vnd eingeladene/ dem hochgemelten ſeligen Fuͤrſten ſeine letzte Ehre ruͤhmblich angethan.
26 Jul.
31. Octob.
1. Novemb. Sap. 3.
7. Nov. 2. Reg. 22. 17.
3. Jan. Phil. 3. 30.
4. Jan.
Pſalm.
4. ult. 5. Jan.
8. Jan.
Ich. 10. 25.
Weil aber durch Hertzog Vlrichs zeitliches Ableben das Stifft Cammin in vacantz gerathen/ als ſind folgendes Jahr beyde Regierende Landesfuͤrſten zu Vkermuͤnde zuſammen kommen/ vnd haben ſich Freundvetterlich verglichen/ daß Hertzog Bogislaffen/ auff vorhergehende ordentliche Wahl/ das Biſchoffthumb verbleiben/ Hertzog Philipp aber zum Coadjutorn erwehlet vnd beſtetiget werden ſolle.
5. H Bogislaus wird Biſchoff/ H. Philipp Julius Coadjutor des Stifftes Cammin.
Als zu Stetin die zun zeiten Hertzog Frantz im mdcxix. Jahr verwilligte Zulage die ſchwere Laſt der Stadt nicht heben koͤnte/ iſt auff bewilligung des Fuͤrſten angeordnet/ dz ein jedweder Buͤrger vnd Einwohner von jeglicher Tonne Bier/ ſo er in ſeiner Notturfft verbrauchet oder ſonſt außſchencket/ viij. Schilling geben/ vnd den Collectoren entrichten ſolte/ doch daß es nur fuͤnff Jahr wehren moͤchte/ vnd hiemit die drey guͤlden vom Brawſel fallen/ vnd die Hoffhaltung/ Geiſtligkeit/ Fuͤrſtliche Diener/ Adel vnd Frembde eximieret ſein ſollen.
Nach verflieſſung der fuͤnff Jahren iſt die Tranckſtewre auff vj. fl. vom Brawſel geſetzet.
Aber endlich im mdcxxxvij. Jahr ſo hoch gebracht/ das man von jedem ſcheffel Maltz hat xix.
Schillinge geben muͤſſen/ welches doch auch nur biß ins folgende mdlxxxviij. Jahr gewehret.
6. Tranckſtewre zu Stetin wird continuiret.
7. Es ſterben Herꝛ Erdman Com-
Jndieſem Jahr gehen den Weg aller Welt/ Herr Erd- Erdman/ Freyher von Puttbus/ Comptor auff Wildenbruch/ ein verſtaͤndiger/ beym Lande wolverdienter Herr/ vñ der alte/ kluge vnd hochverdiente Landmarſchalck vnd Decanus des Thumcapittels zu Cammin/ Hans Heinrich Fleming/ von deſſen Eifer zu Gottes Wort vnd Sorge vor das gemeine Beſte man noch zuſagen weiß.
Neben vnd vor jhm ſind auch verfallen Juͤrgen vnd Pawel von Ramel/ Vivientz von Eyckſtedten auff rothen Clempenow/ Jmgleichen Alexander von Rammin Burgermeiſter in Stetin/ vnd Caͤmmerer Bonaventura Werther vnd zweene Rhatsverwandten Johan Sivert vnd Jochim Trebbin/ M.
David Meisner Scabinus, vnd M.
Joachimus Riccius Paſtor vnd Præpoſitus zu Gartz/ deme folgendes Jahr M. Friederich Schening/ vnd als der nach dem erſten Gartziſchen Brande naher Dantzig an die Pfarrkirche beruffen ward/ M.
Andreas Virgin/ ein Pommerſcher von Adel/ ſurrogieret ward/ welcher anjtzo ein vornehmer Doctor vnd Profeſſor Theologiæ zu Dorpten in Liffland iſt/ dahin er nach dem andern Gartziſchen Brande evocieret iſt.
ptor/ Hans Heinrich Fleming/ Juͤrgen vnd Paul Ramel/ Vivientz von Eickſtedten/ Alexander von Ram̃in/ Bonaventura Werther/ Johan Sivert/ Jochim Trebbin/ M.
David Meiſner vnd M. Joachim9 Riccius.
8. Was auſſer Landes geſchehen.
Auſſer Landes faͤllt Fuͤrſt Chriſtian von Braunſchweig in Weſtphalen/ nimpt Lippſtadt/ Soeſt vnd Paderborn ein/ gehet von dannen ins Eichsfeld/ vñ bemaͤchtiget ſich im Biſthumb Maͤyntz der Stadt Hoͤechſt.
Tilly dagegen ob er wol bey Wißloch vom Graffen von Manßfeld vnd dem Marggrafen von Baden in die Flucht gebracht war/ vnd bey mm. verlohren hette/ ſo wetzet er den Scharten garwol aus/ vnd erhelt/ nach dem Don Gonzalus Fernandes de Cordua zu jhme geſtoſſen/ erſtlich bey Wimpffen eine anſehnliche Victorie wider Georg Friederich den Marggraffen von Baden/ darin Magnus ein Hertzog von Wuͤrtenterg vnd Pfaltzgraff Chriſtian von Bircket felt nebenſt der gantzen Macht des Marggraffen geblieben/ vnd uͤber mc. gefaͤnglich weggefuͤhret worden.
Hernach ſchlaͤgt Er vor Hoͤchſt/ bey Franckfurt am Mayn/ Furſt Chriſtian von Braunſchweig/ vnd verjagt jhn vom Maynſtrom/ nimpt Newſtadt Heydelberg vnd Manheimb ein.
Manßfelt hauſet uͤbel in Heſſen vnd Elſas/ vnd zeucht endlich ins Niederland/ wird von Don Cordua verfolget/ vnd verleuret bey Flern in Hennegow das Feld/ Hertzog Chriſtian auch/ als er ſich mit Manßfeld auff Bredawretterirte/ den lincken Arm.
Evangeliſche werden aus Boͤhmen vnd Maͤhren getrieben/ eine hohe Schuel zu Pariß den Jeſuiten eingereumet/ Mompelier/ Ro chelle vnd alle feſte Orter der Hugenotten in Franckreich vom Koͤnige in Franckreich dieſe vñ folgende Jahre eingenommen/ vnd alſo Friede daſelbſt geſtifftet.
Oßman der Tuͤrckiſche Kaͤyſer wird von ſeinen eigenen Leuten erwuͤrget/ vnd der gefangene Muſtapha an ſeine ſtelle erhoben.
Der Koͤnig von Perſien nimbt die reiche Handelsſtadt Ormus den Luſitanern ab/ der Roͤmiſche Kaͤyſer helt Beylager mit Fraͤwlein Leonora von Mantua/ vnd trifft einen Accord mit Hungern.
Zu Regensburg wird ein Churfuͤrſten- vnd Compoſition Tag gehalten/ vnd durch Pommerſche Legaten folgendes Jahr/ in welches er verſchoben ward/ beſchicket:
Jn Niderland belagert Spinola Bergen op Soom/ wird aber mit gewalt genoͤtiget/ die Belagerung auffzuheben; Pfaffenmuͤtz ergiebet ſich nach langwiriger Belagerung an Graff Heinrich vom Berg vnd St.
Moritzen Schantz wird mit liſt von den Spanniern eingenommen.
Nunmehr tritt das mdcxxiij. Jahr heran/ darin der beyden oberſten Planeten vnd groſſe zuſammenkunfft im fewrigen Triangel Ω geſchehen/ die nur alle dccc. Jahr ſich begiebet/ vnd der gantzen Welt eine groſſe veraͤnderung anzudeuten pfleget/ wie ſolche ſo wol aus andern Tractaͤten/ als aus vnſers Pommerſchen vornehmen Mathematici D. Laurentij Eichſtadij Teutſchem diſcurs/ vnd Lateiniſcher Oration zu verſtehen iſt/ die er in der Stargardiſchen Schule gehalten/ vnd in Druck gegeben hat.
Gleich wie nun der groſſe Comet/ der fuͤr fuͤnff Jahren erſchien/ vnd den Eꝛasmus Schmidt/ Pꝛofeſſor zu Wittenberg/ der groſſen conjunction der oberen Planeten Morgenſtern nennet/ ſeine Wirckungen kraͤfftig hat angefangen/ alſo hat nun die Welt immer etwas mehrers/ kꝛafft dieſer Conjunction, durch GOttes verhengnus/ zu erfahren Dannenhero auch eben in dieſem Jahr allenthalben der allgemeinen Vnruhe nachgeſetzet ward.
Maximilianus Hertzog in Bayern wird/ vngeachtet der Churfuͤrſten in Sachſen vnd Brandenburg Widerſpruch/ zur Chur in der Pfaltz eingeſetzet: den Lutheriſchen zu Regenſpurg wird die Kirche vnd das Cloſter zun Predigern/ vnd zu Speyr die Pfaͤltziſche Kirche genommen/ Franckenthal wird den Spaniern vbergeben/ der Krieg zeucht ſich in Oſtfrießland/ vnd in den Niederfaͤchſiſchen Craͤyß/ vnd Hertzog Chriſtian von Braunſchweig/ der abermahl jenſeit Steinfurt bey der Stadtloo einbuͤſſete/ als jhm Tylly nachſetzete/ muſte das Eichfelt quitiren/ vnd druͤber ward Hertzog Wilhelm von Sachſen Weymar; Hertzog Friederich von Sachſen Altenburg; der Graffe von Jſenburg; Hans Philip Reingraff; auch noch zweene andere Graffen von Loͤwe ſtein vnd Wittgenſtein/ neben vielen andern Oberſten vnd Officierern/ gefangen:
Hertzog Chriſtian aber kam noch davon/ vnd rettete ſich naher Brevord/ vnd kam endlich nach verlaufung vnd abdanckung aller ſeiner Voͤlcker in Sachſen.
Die Mansfeldiſche Armee nam auch allgemach ab/ vnd zerſtreweten ſich endlich gar in Weſtphalen/ vnd der Graff begab ſich nach verluſt des Volckes in Holland.
Bapſt Gregorius XV. ſtirbt/ vnd nach jhme ward Urbanus VIII. erwehlet.
Der Tuͤrckiſche Sultan Muſtapha wird von den Janizaren ab/ vnd Amurathes IV. Oſmanni Bruder zum Kaͤyſerthumb eingeſetzet.
Des Koͤnig in Engelland bemuͤhet ſich vmbſonſt ſeinem Sohne Carolo das Koͤnigliche Fraͤwlein Maria aus Hiſpanien zuerwerben/ laͤſſet jhn Perſoͤnlich in Hiſpanien verreiſen/ richtet aber nichts aus/ vnd Carolo ward hernach Henrica Maria Ludovici XIII. Schweſter aus Franckreich beygeleget.
Die ſchoͤne Heidelbergiſche Bibliothec iſt nach Rom vnd ſonſten verfuͤhret; dem Churfuͤrſten von Sachſen die Ober Lauſenitz eingereumet; Maͤhren mit einem maͤchtigen Kriegesvolck von Betlehem Gabor/ Jaͤgerndorffern/ vnd Graffen von Thurn uͤberfallen.
ANNUS 1623 1. Jn der gantzen Welt iſt Vnruhe/ die auch von den Himliſchen Zeichen iſt angedeutet worden.
15. Febr.
Vnſerm Pommerlande were faſt eine newe trawre zugewachſen/ da kaum die Thraͤnen wegen Hertzog Vlrichs abgewiſchet waren.
Dann es kam Hertzog Bogislaus zweymahlin Leibs vnd Lebens gefahr/ vnd were einmahl auff der Jagt faſt im Waſſer vmbkommen/ wann nicht der Ober Cammerirer Levin Petersdorff jhn heraus gehoben: auch zum andern mahl faſt im Walde erſchoſſen/ wann die Kugel/ die ein Junger von Adel/ weiß nicht aus was vnvorſichtigkeit/ loß geſchoſſen/ ſo wol jhn/ als das Pferd/ ſo vnter jhm erſchoſſen ward/ getroffen hette.
2. H. Bogislaff kompt zweymahl in Gefahr.
29. Martij.
8 Novemb.
3. Die Stolpiſche Wittbe Fraw Anna ſtirbet.
Damit aber Pommern nicht ohne klagen bliebe/ ſo hat an ſtatt des Fuͤrſten/ der alſo zweymahl dem Todte entgangen war/ eine Gottſehlige freygebige hochvernunfftige Fuͤrſtin/ nehmlich Fraw Ertmuth/ geborne Marggraͤfin aus Churfuͤrſtlichem Stamme Brandenburg/ Churfuͤrſt Johan Georgen Tochter/ vnd Hertzog Johan Friederichs Wittibe/ im lxiij. Jahr jhres Alters dahin muͤſſen geriſſen werden.
Sie hat xxiv.
Jahr jhren Witbenſtand auff dem Fuͤrſtlichen Hauſe zu Stolpe/ das jhr zum Leibgeding eingereumet war/ in groſſer Gottes furcht zugebracht/ zwey ſonderbahre Gemaͤcher zum taͤglichen Gottesdienſt anfertigen vnd außſtafieren laſſen/ auch ferner die nahe am Schloß gelegene vnd faſt deſolirte Muͤnchkirche ernewern/ vnd zum oͤffentlichen Chriſtlichen Gebrauch im Jahr mdcij. einweihen laſſen.
Worbey dieſes mercklich vorgegangen/ das als zur Refection vorberichter Kirchen geſchritten/ vnd ein Anfang derſelben gemacht worden/ auff einer Eichen in derſelben gegend/ welche zuvor niemahln jenige Frucht getragen/ ein ſchoͤn Honigthaw heuffig gefunden iſt.
Welches viele dahin gedeutet/ daß nunmehr in ſolcher renoviꝛten Kirchen das Wort Gottes/ welches ſuͤſſer iſt den honig vnd honigſeim/ ſolte geprediget werden.
4. Die beyde Hertzogen in Pommern werden von vnterſchiedlichen Fuͤrſten begaͤſtiget.
Bey ſolchen vielfaͤltigen Trawrfaͤllen hat gleichwoll das Fuͤrſtliche Hauß zu Stetin Pommern allezeit hohe Fuͤrſtliche Perſonen gefunden/ die bey dem Landsfuͤrſten ſich zu anmutiger Freundſchafft angeworben/ vnd ſich in jhrer Hoffſtadt haben finden laſſen.
Alſo hielt ſich Hertzog Wilhelm von Curland dieſe vnd folgende Zeit faſt immerdar an Hertzog Bogislaffen/ vnd ward als ein Bruder von demſelben accommodiret/ biß er vom Capitulo Caminenſi zum Præpoſito eligieret/ vnd eine eigene Hoffſtatt zu Kukelow angeſchlagen.
Auch warden zum oͤfftern die Hertzogen aus Holſtein vnd Niederſachſen bey jhme vnd am Wolgaſtiſchen Hofe geſehen.
Jnſonderheit begaͤſtigte Landgraff Moritz in Heſſen in dieſem Jahr Hertzog Bogislaffen zu Stettin/ eben wie Vlrich Biſchoff zu Schwerin/ vnd Hertzog zu Schleſewick Hollſtein zuvor/ Hertzog Philipp Juliuſſen zu Frantzburg heimbgeſuchet/ vnd etliche Tage vertrawlich mit jhme zugebracht hat.
Vnd ſie die Fuͤrſten ſelbſt/ als die nicht wurden vielmehr auff dieſer Welt beyſammen zu leben haben/ gewannen auch Luſt ſich einander in jhren Hoffſtatten zu beſprechen/ vnd da ſie beyde von ſo vielen Fuͤrſten nur uͤbrig waren/ ſich deſto mehr mit recht Bruͤderlicher Liebe zubegehen.
Vnterdeſſen/ als ein Craͤyßtag naher Juͤterbock außgeſchrieben/ vnd darinnen auff zwey tauſend zu Roß vnd acht tauſent zu Fuß/ zu verſicherung des Oberſaͤchſiſchen Craͤyſes geſchloſſen ward/ haben beyde Landsfurſten/ auff vorgehabte Berathſchlagung zu Grampzow mit dem Churfuͤrſten zu Brandenburg ſolchen Tag nicht allein beſchicket/ ſondern auch dem gemeinen Schluß mit Vnterhaltung etliches Volckes ſich bequemet/ vnd daſſelbige des folgenden Jahres nach Jnhalt des zu Leipzig im Novembri gemacheten Craͤyß-abſcheides nach ſechs Wochen widerumb licentiret vnd abgedancket.
Weil auch in der bemelten zuſammenkunfft zu Grampzow/ da Churfuͤrſt Georg Wilhelm/ vnd Hertzog Philipp Julius in Perſon/ vnd Hertzog Bogislai Abgeordnete beyſammen geweſen/ ſie ſich zu einer zuſammenſchickung beyderſeits Chur- vnd F. Rhaͤte zu Auffhebung aller nachbarlichen Grentzjꝛrungen vereinbahrtt/ als iſt ſolches nachgehends zu Prentzlow ins Werck gerichtet vnd alle Grentzſtreitigkeiten mit beyder theil gutem genuͤgen in der guͤte gehoben/ vnd durch einen daruͤber auffgerichteten Vertrag beſtetiget.
5. Brandenburg vnd Pommern halten ſich dem Craͤyß Abſcheid zu Juterbeck genembt/ vnd vereinbahren ſich zu Grampzow wegen der Grentzirrungen.
6.
Es wird umb das Stifft Cammin von Dennemarck geworben.
30. Jan.
Es hat auch Koͤnig Chriſtianus aus Dennemarck dies Jahr durch eine anſehnliche Bottſchafft ſich bey beyden Landsfuͤrſten/ wegen ſeines Sohns Vlriches/ Coadjutoris des Stiffts Schwerin/ anwerben laſſen/ das derſelbe auff beyder Fuͤrſten Todsfall zum Biſchoff zu Cammin moͤchte angenommen werden.
Weil aber man jmmer hoffete/ GOtt wuͤrde dieſe beyde/ noch nicht veraltete Fuͤrſten/ dermahl eins mit einem Jungen Erben erfrewen/ vnd es ſonſt vnannehmlich iſt/ von ſolchen faͤllen zugedencken/ als iſt davon kein Rhatſchlag angeſtellet.
Sonſten iſt das Muͤntzweſen in Stetiniſcher Regierung durch ein Fuͤrſtlich edict auch auff eine gewiſſe Maſſe geſetzet/ vnd in vorigen Stand reducieret/ alſo das der Reichsthaler zu xxxvi. Schilling/ der Ducat zu ij. fl. vñ vij. Schillirg Pomriſch/ der Reinſche gulden zu anderthalb fl. der duppelte Schilling zu ij.
Schilling Pommerſch/ der ſilbergroͤſche zu wey dreyern oder Kickerlingen muſte genommen werden.
Dabey ſich das Land/ ohne mercklichen Schaden befunden/ vnd iſt noch anietzo zuverwundern/ das da die Wolgaſtiſche Regierung/ auff zwene Guͤlden/ die Stetiniſche aber endlich auff andertholben Guͤlden den Reichsthaler auffs newe geſetzet/ die Marck ober jhn nur xxiv. groſchen/ vnd Hinterpommeꝛn/ da es mit Polen vñ Preuſſen graͤntzet/ fuͤr drey gulden nimpt/ nichts deſtoweniger dieſe nahe gelegene Laͤnder/ ohn nachtheilige verwirrung verbleibẽ.
Muntzedict in Stetiniſcher Regierũg/ wie auch Victual- vnd. Taxtordnung. 2. Febr.
Weil aber im obgemelten Jahre der Reichsthaler ſo wol/ als andere grobe vnd kleine Muͤntzſorten gaͤntzlich gefaͤllet/ vnd alſo das Mittel/ wordurch die Thewrung eingeſchlichen/ bey ſeiten gethan/ ſtand man in der gewiſſen vermuthung/ das die pretia rerum hernacher folgen/ vnd alle Wahren wolfeiler werden ſolten/ zu welchem Ende auch/ auff Fuͤrſtliches ergangenes Befehl/ gute vnd bequeme Victual- vnd andere Taxtordnungen allenthalben in Staͤdten gemachet/ vnd dabeneben ernſtlich verboten worden/ in den naͤhiſten zweyen Jahren/ nach Exempel anderer Chur- vnd Fuͤrſtenthumen/ keine Ochſen/ noch ander Rindviehe/ weniger Schaffe vnd Schweine/ aus den Landen zugeſtatten/ damit nicht weiter/ durch ſtetige wegtreibung derſelben/ alles im kauff geſteigert/ vnd dannenher daranen Mangel/ wie bißher/ geſpuͤret wuͤrde.
Wie aber nichts deſtoweniger einen Weg als den andern wider der Obrigkeit Willen die eingeriſſene Thewrunge der Wahren im Lande verblieb/ alſo lies ſich noch jmmerfort die verfluchete Bruͤtt des Geitzteuffels/ nemlich die ſo genante Kipper vnd Wipper/ ſpuͤren/ die nicht allein die beſte ſchwereſte Vſual Muͤntze mit ſonderm Schaden des Landes hinweg an andere Ort verfuͤhreten/ ſondern auch andere boͤſe in dem Land verbotene Muͤntze einſchoben.
Ja es kam noch ein Vngemach dazu.
Dann da in den ergangenen Muͤntzedicten die Pommeriſche Dreyer/ Sundeſchillinge vnd Goͤttlinge oder halbe groſchen bey jhrem vorigen Werth gelaſſen wuͤrden/ weigerten ſich etliche ſolche anzunehmen/ etliche aber wolten ſie den Leuten in groſſen Summen auffdringen.
Derowegen dann newe Edict ergehen muſten/ vnd zwar mit der moderation/ daß ein jedweder ſchuldig ſein ſolte/ in bezahlung ſeiner Wahren allwege/ den vierdten Pfennig an Dreyern/ halben groſchen oder Sundeſchillingen/ da es jhnen geboten wuͤrde/ anzunehmen.
Jmgleichen fielen allerhand zweyfelhafftige faͤlle fuͤr/ ſo ſonderbahrer Abrichtung noͤtig hetten/ weil die Gerichte damit nicht wenig behelliget wuͤrden.
Drum̃ ward auch darinn Oꝛdnung verfaſſet/ das zwar ein jedeꝛ Schuldiger ſeinem Gleubiger ſo viel thaler/ als angeliehen weren/ nach geſetzetem valor der Muͤntze abſtatten/ aber dennoch ſechs Monatliche friſt/ nach Publicatiõ der verordnunge/ zur Bezahlung haben ſolte/ damit Er Gelegenheit hette/ ſeine Gelder auch jetziger Valvation nach einzunehmen.
Ein Kaͤufer aber/ wenn der kauff in Korn/ Pferden/ Viehe vnd Schaffen auff Borg geſchehen/ damit jhm nicht allein der Schade/ ſo durch Ringerung der Muͤntze vnd depretiation des Getreydes entſtand/ zuwuͤchſe/ duͤrffte nur allwege ſo viel zahlen/ das deꝛ vieꝛdte Pfenning getroffenen kaufes jhm zuruͤck bliebe/ als zum exempel wann vom Scheffel Korn ein thaler verſprochen/ duͤrffte nur ein gulden oder xxiv. Schilling nach geſchehener Valvation entrichtet/ vnd wenn gleich kuͤrtzerer terminus ſolutionis beliebet/ denneſt noch die zahlung von geſchehener Edictspublication auff zwey oder drey Monat verſchoben werden.
Dafern aber jemand bey Ein- oder außwertigen Kraͤmern/ Kauffleuten/ Gewandſchneidern/ Materialiſten/ Handwerckren vnd dergleichen/ ſo jhre Wahren nachm Valor der Reichsthaler allwege geſteigert/ etwas auffgeborget/ ſeine Obligation oder ſchrifftliche Bekaͤndnus dafuͤr außgeſetzet/ oder auch nur muͤndliche Verſprechnus deswegen gethan/ war derſelbe nur verpflicht et/ vnd ſchuldig/ nach vorigem Valor die zahlung zu thun/ vnd dannenhero mit jetzt valvireter Muͤntze nur die helffte davon zu entrichten.
Als zum Exempel/ wer zween thaler verſprochen/ koͤnte ſich anjetzo mit einem Thaler oder xxxji. ſchill. guten Geldes liberiren.
Was aber penſiones/ heuren vnd mitten betraff/ muſten dieſelbe in vorigem ſtande gelaſſen/ vnd ſo viel gulden vnd thaler/ als deswegen hiebevor verſprochen/ den proprietariis vnd eigenthumbs Herren abſtatten vnd entrichten/ wie dann auch den Dienſtboten jhr volliges Lohn ohne einigen Abgang verblieb/ daß jhnen derſelbe mit guter vnd im edict geſetzeter Muͤntze entrichtet werden muſte.
8. H. Bogislaff reumet das Jus Patronetus der Stadt Stargard ein daruͤbeꝛ bißher Jrrungen geweſen waren/ wie auch deꝛ Stadt Gartz.
Auch iſt endlich die langwirige jrrunge vnd Muͤhſehligkeit wegen des Juris Patronatus in St. Marien Kirchen/ daruͤber die Landsfuͤrſten mit den Stargardiſchen im recht lagen/ aus dem grunde gehoben.
Der Fuͤrſt wendete fuͤr/ das Patronat ſey jhm/ als ſichs die Herrmeiſter S. Johannis Ordens zu Sonnenberg/ denen es vor dem zugeſtanden iſt/ nicht mehr anmaſſeten/ heimgefallen/ vnd ob ſchon Burgermeiſter vnd Rhat in poſſeſſion vnd veruͤbung deſſen ſeit veraͤnderung der Religion geweſen/ daß ſie dennoch im Nahmen der Landsfuͤrſten ſolchen Beſitz vnd Vbung gehabt haben.
Der Rhat aber ſuchete hierinne jhr Recht:
Ob gleich der Herrmeiſter im Pabſtumb das Patronat bey S Marien gehabt/ vnd den Paſtorat oder Plebanat ſampt etlichen Capellanen/ als Patronen gebuͤhret/ mit gewiſſen jaͤhrlichen Einkuͤnfften/ aus den Pommerſchen zur Herrmeiſterey gehoͤrigen Doͤrffern/ dotiret vnd vnterhalten:
So habe er dennoch bey einfuͤhrung der waren Chriſtlichen Religion ſolche jntraden an ſich genommen/ ſeinen Tiſchguͤtern einverleibet/ vnd dadurch des Patronats ſich verluſtig gemachet/ vnd habe der Rhat von newen den Paſtorat vnd Capellanien mit gewiſſen jaͤhrlichen einkunfften von dem jhrigen verſehen vnd dotiret/ vnd alſo des Patronats ſich allein angenommen/ vnd daſieder in vnverruͤcktem Beſitz ſolches Rechten mit beſtallung der Paſtorn/ Capellanen vnd Præceptoren geblieben.
Damit nun weiter das Patronat nicht dismembriret vnd zerriſſen/ vnd allerley Mißbraͤuche vnd inconvenientien verurſachet wuͤrden/ als hat der Landsfuͤrſt das Patronat bey S.
Marien/ vnd anderen Kirchen/ Schulen vnd Hoſpitalen/ ohn einigen vorbehalt vnd bedingung/ gaͤntzlich der Stadt eingereumet/ doch das Jus Epiſcopale vber die Kirchen zu Stargard/ vermoͤge des Religionfriedens/ ſich vorbehalten/ daß die beruffene Paſtorn vnd Capellane dem Superintendenten zur Examination vnd Ordination vorgeſtellet/ vnd was ſonſten zum Biſchoffs Ampt gehoͤret/ vom Superintendenten vnd Conſiſtorio veruͤbet werde.
Vor dieſe guͤtliche Ceſſion haben die Stargardiſche dem Landsfuͤrſten/ zu bezeigung jhrer vnterthaͤnigen Danckbarkeit/ eine Summa Geldes entrichtet vnd abgeſtattet.
Ebener maſſen haben auch die Gartziſchen das Patronat uͤber jhre Kirchen erhalten.
9. Ein ſchrecklich Exempel der Teuffliſchen Macht vnd Betruges an einem Greifenbergiſchen Knaben.
Zu Greiffenberg iſt ein merckliches vnd faſt vnerhoͤrtes mit einem Knaben/ eines Cammerherren Sohne/ umb dieſe Zeit fuͤrgegangen.
Deſſen beyde Eltern waren jhme/ vnd ſechs anderen vnerzogenen Kindern/ im ſechſten Jahre ſeines alters mit Todte abgegangen/ vnd eꝛ waꝛ zu ſeines Vateꝛn Schweſter- Mann gebracht/ vnd in deſſen Koſt zur Schulen gehalten.
Derſelbe hat jhn im eilfften Jahr ſeines alters nicht laͤnger bey ſich haben wollen/ ſondern wegen nicht erfolgeten Koſtgeldes/ deſſen jhme wenig von den Eltern nachgelaſſen/ von ſich gejaget/ das er in die Jrre gerathen/ von einem Freunde zum andern gelaufen/ vnd ſich endlich fuͤrgenommen/ nach Dantzig einen verſuch zu thun/ ob er daſelbſt von ſeiner Mutteꝛ Fꝛeunden koͤnte vntergebracht werden.
Jn dieſen Gedancken legete er ſich in der Freytags-Nacht einmahl gar trawrig in den Brotſcharnen/ ſein Nachtlager daſelbſt zuhalten.
Es kompt aber der boͤſe Feind in geſtalt eines ſchwartzen Mannes zu jhm/ nach xi. Vhren in der Nacht/ verſpricht jhm/ ſo er nach xij. Jahren ſein eigen ſein/ vnd jhme druͤber eine Handſchrifft mit ſeinem eigen Blute geben wuͤrde/ das er jhme allenthalben/ da er es nur begehrete/ die Schloͤſſer eroͤffnen/ vnd die gantze Zeit uͤber gnug verſchaffen wolte/ bringet auch/ als der Knabe ſeinen liſtigen verſuchungen nicht zu wiederſtehen weiß/ Papier vnd Feder/ heiſſet jhn in den Mittel finger der Rechten Hand ſchneiden/ das Blut darauff in die Feder faſſen/ vnd die Handſchrifft ſtellen.
Er thuts/ vnd das Blut/ als er davon genommen/ ſtillet ſich alsforth im finger/ das es am Schreiben jhn nicht hinderte.
Es war auch/ ſo bald der Geiſt zu jhm gekommen/ helle liecht geworden/ daß er vmb ſich ſehen koͤnnen/ vnd alſo hat er die Handſchrifft/ wie Jch ſie hernach bey den Acten mit meinen Augen geſehen/ in acht Zeilen mit ſolchen Worten verfertiget/ das er ſeinen Gott verſchwere/ vnd dafuͤr bekomme/ was er begehre/ vnd nicht wieder zu ruͤcke kehren koͤnne/ vnd nach zwelff Jahren ſein eigen mit Leib vnd Seel ſein wolle.
Drauff ſtellet jhm der Teuffel ein Buch zu inwendig mit rothen gehoͤrneten Thieren gemahlet/ vnd mit etlichen Buchſtaben beſchrieben/ die als Hebreiſch/ wie hernach der Knabe außgeſaget/ außgeſehen/ vnd ſagete dabey/ wann er ſolches bey ſich habe/ ſey es eben ſo viel/ als wann er ſelber bey jhme were.
Hierauff iſt Er dieſelbe Nacht/ als im ſchlaffe/ bis gen Dantzig vnd an die Olive gefuͤhret/ vnd als er widerumb anheimb gekommen/ hat er ſich/ anderen Knaben ſolches Buch/ deſſen Krafft er geſpuͤret/ zu communiciren/ anerboten/ das ſie die Aberglaubiſche Sachen draus verzeichnen ſolten.
Es iſt aber ſolches kund vnd verhin dert worden/ vnd weil der Knabe alles ins leugnen zogk/ erach teten ſeine Freunde/ als ein ertichtetes vnd eingebildetes Ding was von ſeinen boͤſen Kuͤnſten geſprenget ward.
Dem Knaben brachte der Geiſt Gelt an lauter halben groͤſchen oder Goͤttingen/ wann ers noͤtig hetter Er muſte gleichwol/ daß man das Gelt nicht bey jhme ſpuͤren moͤchte/ in zerriſſenen Kleidern einher gehen/ bey keinem Herren oder Meiſter/ derer Er in wenig Jahꝛen/ duꝛch verſchaffung ſeiner Voꝛmunder in Gꝛeiffenbeꝛg/ Braunsberg/ Dantzig/ Treptow/ Regen walde/ vnd Colberg/ bey xiv. gehabt/ lange verharren/ der Schulen vnd Kirchen/ wie auch des Gebetes/ ſich enthalten/ vnd wenn jhn ja einer von ſeinen Herren noͤtigete/ das Gebet fuͤr der Mahlzeit zu ſprechen/ alles Eſſen/ ſo durchs Gebet geſegnet/ wieder von ſich brechen.
Als er nun uͤber fuͤnffte halb Jahr in ſolchem beginnen zu gebracht/ vnd endlich in dieſem Jahr den xxviij Octobris nackend vnd bloß zu Greiffenberg angekommen/ hat der Geiſt jhn durch eine ſtimme ermahnet (dann er ſich ſeither der erſten verſuchung nicht ſehen/ ſondern nur hoͤren laſſen) er ſolte zu Nachtes in einer ſeiner Freunde Hauß gehen/ vnd daſelbſt Geld holen/ welches er auch gethan/ vnd eine anſehenliche Summa/ ſo der Feind jhme aus den ver ſchloſſenen Cuntoren vnd Spinden vorgeſetzet/ hinweggenommen.
Daruͤber iſt er betroffen/ ex officio von der Obrigkeit eingezogen/ vnd hat alles/ was er biß daher fuͤr Haͤndel gefuͤhret/ außgeſaget.
Jſt drauff den Predigern/ als M.
Dionyſio Fꝛldebornio einem gelaꝛten gewiſſenhafften Theologo/ vnd M. Balth. Simoni/ ſeinem Collegen/ befohlen/ die jhn taͤglich beſuchet/ auff den Cantzeln fuͤr jhn gebetet/ vnd ſich hoͤchlich bemuͤhet/ jhn aus des Teuffels Stricken vnd Banden zuerfreyen.
Vnd ob ſie woletliche Zeichen der wahren Rewe bey jhm ſpuͤreten/ inſonderheit weil er ſich nach Gottes Tiſch vnd der Kirchen geſehnet/ ſo hat doch bald darauff der Teuffel jhn leibhafftig beſeſſen/ aus jhme ſchreckliche Wort geredet/ vnd jhn dahin gebracht/ das er an Gottes Gnade zuzweiffeln angefangen.
Wann dann nun die Prediger dem boͤſen Geiſt ſich tapffer mit Gottes Wort vnter die Augen geſetzet/ haben ſie jhn bißweilen gewonnen/ daß er mit zum Beten gebracht/ bißweilen vnverrichteter Sachen von jhme gehen muͤſſen.
Er hat jmmer in groſſen tieffen Seuffzen vnd winſeln gelegen/ vnd iſt/ wenn die Paroxyſmi angetreten/ voller Schweis auff dem gantzen Leibe geweſen.
Endlich hat er ſich/ als mans von jhm begehret/ erkleret/ er wolte in die Kirche gehen/ oͤffentlich beichten/ vnd das heilige Sacrament ſich reichen laſſen.
Vnd die Beichte hat er eines Sonnabends in beyſeyn etlicher Zeugen/ wiewol mit groſſem Zittern/ Angſt vnd ſchweis gethan.
So bald er aber die abſolution empfangen/ vnd wieder in die Cuſtodiam gebracht/ hat ſich der Teuffel leibhafftig in voriger geſtalt ſehen laſſen/ vnd das Buch/ ſo er jhme gegeben/ er aber/ da ers vor dieſem mit andern Buͤchern vergraben/ bey denſelben nicht gefunden/ von jhme wiedergefordert/ mit dem Vorwenden/ dz er nicht ehe ſeine Handſchrifft wieder haben ſolte/ ſo dem Knaben die meiſte Angſt biß daher gemachet hette.
Als der Paſtor dazu gekommen/ hat der Teuffel leiblich durch jhn geredet/ vnd das er folgendes Tages nicht ſolte zur Kirchen kommen/ gedrewet/ weil er ſein Theil an jhm habe.
Nichtes deſtoweniger hat ſolche Qual nach Mitternacht auffgehoͤret/ vnd der Knabe iſt/ wiewol mit muͤhe/ zur Kirchen gebracht/ da er dañ angefangen eyferig zu beten/ die Predigt gehoͤret/ vnd darauff/ nach vorhergehendem offentlichen Gebet/ ſeine Handſchrifft kniende vor dem Altar revocieret/ dem Teuffel aufs newe mit allen ſeinen Wercken vnd alle ſeinem weſen entſaget/ den Chriſtlichen Glauben gantz nachgeſprochen/ ſich ſeiner Tauffe vnd des Bundes/ mit ſeinem Erloͤſer auff gerichtet/ er iñern laſſen/ vñ iſt alſo mit feinen Geberden zum Tiſch des Herren gegangen.
Nach drey Tagen hat er wiederumb angefangen zuzweiffeln/ vnd ſchreckliche Wort zufuͤhren/ davon er doch eben ſo wenig dießmahl als zuvorn gewuſt/ wie er wieder zu ſich ſelbſt gekommen.
Jnſonderheit machete die Handſchrifft/ vnd die Wort drinnen/ dz er nicht wieder zu ruͤcke kehren koͤnte/ jhme viel Angſt.
Drum̃ hielt die Chriſtliche gemeine immerfort an/ die Goͤttliche Gnade vnd Almacht anzuruffen/ das der Teuffel gezwungen wuͤrde/ die Handſchrifft dem Knaben wieder zubringen/ damit er alſo oͤffentlich dadurch zuſchanden gemacht wuͤrde.
Welches gemeine Gebet dann auch ſo viele gewircket/ daß der boͤſe Feind mit einem grewlichen Brauſen/ dadurch der helle Mondſchein gantz verfinſtert iſt/ in der Nacht nach xi.
Vhren zu jhme gekommen/ vnd jhme die Handſchrifft vor den Kopff geworffen/ mit dieſen Worten/ Jch bin deinenthalben gnugſamb darumb geſchoren worden.
Ob nun auch wol nach der Zeit die Teuffeliſche Anfechtungen angehalten/ ſo haben ſie ſich doch allgemach geringert/ vnd der Knabe iſt von der Obrigkeit auff erholeten Rhat auff freyen Fuß geſtellet/ vnd hat ſich ſo wol gehalten/ daß er auch noch vnter der Kaͤyſerlichen Armee eine Corporalſchaft bedienet hat.
Weil dieſes ein ſolch Exempel iſt/ daraus man ſo wol des Teuffels klawen/ als des lieben Gebets Krafft/ vnd wie wir durch Gottes Gnade dennoch dem Menſchenmoͤrder anſiegen koͤnnen/ erſcheinet/ als habe Jch ſolches hieher ſetzen wollen/ anderer Exempel zu geſchweigen/ die hin vnd her bey anderen vorwitzigen/ vnd durch verbotene Buͤcher verfuͤhreten Knaben vorgelauffen ſeyn.
10. Es ſterben M. Paulus Scherzius/ M.
Chriſtophorus Hunichius/ D. Jurga Valentin Winther/ D. Daniel Schede/ D. Hẽricus Brotkorb/ D. Gervaſtus Marſtaller/ Heinrich Huͤneke/ M.
Lucas Brawer/ Petr9 Eichman/ Ambroſio Hademan
Dieſes Jahꝛ hat abermahl einen Riß ins Predigampt zu Alten Stetin gethan/ vnd M.
Paulum Schertzium/ ſechs jaͤhrigen Paſtorem zu St. Jacob/ der zu ſolchem Dienſt von Prentzlaw/ aberfodert war/ vnd von jederman wegen ſeiner ſonderlichen geſchickligkeit/ Gottes Wort zuhandlen/ ſehr geliebet ward/ hinweg geriſſen/ welchem nach verfloſſenem Gnaden Jahr Chriſtophorus Schultetus der Heiligen Schrifft Doctorvon Staꝛgard buͤrtig/ ein begabeter vnd in ſeinem Ampt ſehr embfiger Mann/ ſurrogieret iſt/ deſſen Hiſtoriſches Werck/ ſo er mit dem auch hochgelarten Doctore Laurentio Eichſadio/ der Stadt Stetin beſtelletem Phyſico/ vnterhanden hat/ zu ſeiner Zeit ſeinen Meiſter preiſen wird.
Auch hat der vortreffliche Philoſophus M. Chriſtophorus Hunichius Rector des Fuͤrſtlichen Pædagogij zu Stetin/ der Welt abgedancket/ vnd iſt ſeine ſtelle von M.
Martino Leuſchnero/ der biß daher den Subrectorat im gemelten Pædagogio loͤblich vnd ſehr embſig verwaltet hette/ wiederumb mit ſonderbahrem auffnehmen des Pædagogij erſetzet worden.
Der Subrectorat aber iſt M.
Johanni Micrælio anvertrawet.
Es iſt auch Jurga Valentin Winter zu Treptow an der Rega buͤrtig/ leyder Rechten Doctor Comes Palatinus, vnterſchiedlicher Pommeriſchen Fuͤrſten Hofrath/ vnd Capitularis der Stifftskirchen zu S. Marien geſtorben.
Er hat ſich in ſeiner Jugend vberall in gantz Europa verſuchet/ vnd damit Hertzog Philippo II. dermaſſen angenehm gemachet/ daß er jhn fuͤr andern lieb vnd wehrt gehalten.
Seine ſonderbahre geſchickligkeit wiſſen die Juriſten vnd Politici auß ſeinem Parthenio Ligitioſo, ſo er in Druck verfertiget/ zuruͤhmen.
Vnd weil er ein Pommeriſches Chronicon vnterhaͤnden gehabt/ welches Jch doch nie habe koͤnnen zuſehen bekom̃en/ were wol zu wuͤndſchen/ das es moͤchte von Jhme zuende außgefuͤhret/ vnd dem Vaterlande mitgetheilet worden ſeyn.
Es ſind weiter verfallen Joachimus Stephani Pyricenſis/ beyder Rechten Doctor/ ein vornehmer Jurisconſultus/ vnd aͤltiſter Profeſſor Juris zu Greyffs wald/ aus ſeinen Buͤchern de Jurisdictione vnd ſonſten beruͤmbt/ M.
Martinus Bartkius Coßlinenſis/ ein fuͤnf vnd zwantzig jaͤhriger Archidiaconus zu Gꝛeifswald an St. Nicolai Kirchen. D. Daniel Schede/ Advocatus/ D. Henricus Brotkorb Medicus vnd Stadtphyſicus/ wie auch D. Gervaſius Marſtaller Hoffmedicus in Stetin/ Heinrich Huͤneke Buͤrgermeiſter in Stargard/ M.
Lucas Brawer Præpoſitus zu Paſewalck/ Petrus Eichman/ Cantor vnd Muſicus zu Stargard/ vnd endlich Ambroſius Hademar/ der Hoffgerichten Advocatus/ ein Enckel von der Mutter wegen des vornehmen Mannes D. Laurentij Ottonis/ welcher erſtlich der Stadt Coͤßlin Syndicus geweſen/ hernach wegen ſeiner ſonderbahren Beredſamkeit von Hertzog Johan Friederich/ zum Fuͤrſtlichen Rhat vnd Canzeler/ iſt beſtellet geworden/ vnd viele gutes mit ſeinen Rhatſchlaͤgen verrichtet hat.
Dieſer Laurentius Otto hat viele Toͤchtere nachgelaſſen/ vnter welchen die aͤltiſte Caſparo Werckman/ Rhatsverwandten in Stetin vnd Advocato/ beygeleget iſt/ vnd von deꝛſelben ſind Eꝛneſtus Weꝛckman Koͤniglicher Daͤhniſcher Secretarius/ vnd D. Clementis Michaelis Haußfraw gebohren/ alſo das ſie vnſers jetzigen Syndici zu Stetin D. Michaelis Raſchij Groß Schwieger Mutter geweſen iſt.
Seine andere Tochter iſt D. Friderico Bruckmann beygeleget/ deſſen drey Toͤchter an vornehme Leute am Chur Brandenburgiſchen vnd Schwediſchen Koͤniglichen Hofe verheurathet ſind.
Jm mdexxiv.
Jahr hat Pommern wenig Frewde gehabt.
Erſtlich iſt Gartz eine feine narhafftige Stadt an der Oder/ mit mehr den ccc. Wohnhaͤuſern im Fewr auffgegangen welches erſtlich in eines Rademachers Hauß in die duͤrre Spaͤne die er uͤber der Fewrſtaͤte liegend gehabt/ ſich angezuͤndet/ vnd hernach/ weil es in einem ſehr heiſſen vnd duͤrren Tage von einem vnvermuthlichen Winde getrieben ward/ ſo ſehr vmb ſich gefreſſen/ das neben beſagten Haͤuſern die ſchoͤne Kiꝛche darein/ das Fuͤrſtliche Cloſter/ die Schule/ Summa/ die gantze Stadt/ auſſer etlich geringen Haͤuſern vnd Buden/ dadurch in die Aſche geleget/ vnd zum Steinhauffen gemachet iſt/ wie man ſolches in den beyden Fewrpredigten zuſehen/ welche M.
Fridericus Schening/ domahliger Paſtor vñ Præpoſitus daſelbſt/ anjetzo aber Diaconus in der Pfarrkirchen zu Dantzig/ dahin er im Jahr mdcxxvi. beruffen/ den Brandbeſchaͤdigten zur Warnung vnd Troſt in Druck verfertiget hat.
Ebenmaͤſſiges Vngluͤck hat auch die feine Stadt Ruͤgenwalde in Hinter- Pommern gehabt/ in welcher auch ein grimmig vmb ſich freſſent Fewr angegangen iſt/ vnd faſt die gantze Stadt vnd mehr als fuͤnffhundert Zim̃er eingeaͤſchert hat.
Gott zeigete auch ſeinen Zorn der Stadt Alten Stetin/ in welcher gleichfals ein Fewr in der Schultzenſtraß in einem Brawhauß/ ſo wol dieſes/ als andere Jahr außbrach/ aber dennoch bald gedempffit iſt/ daß kein groͤſſer Schade/ als an dem einen Hauſe vorgieng.
ANNVS 1624. 1. Brandſchaden zu Gartz/ Ruͤgenwald vñ Stetin.
30. Jul.
15. Novem.
31. Aug.
2. Es friſſet die Peſte allenthalben umb ſich/ vnd es ſterben Hans von Newenkirchen/ M.
Erneſtus Hettenbach/ D. Hermannus Braũsſchweig/ Benedictus Fuchs/ Andreas
Neben dieſen Brandſchaden fieng auch die Peſte an/ allenthalben vmb ſich zufreſſen/ vnd inſonderheit zu Alten Stetin/ Golnaw/ Stargard/ vnd daherumb zuwuͤten/ vnd viele nuͤtzliche Leute hinweg zureumen/ alſo das auch deꝛ Landesfuͤꝛſt Hertzog Bogislaff ſich lange Zeit der Reſidentz Stadt Stetin zuenthalten/ vnd die Cantzeley von dannen an einen andern Ort zuverlegen/ genoͤtiget ward.
Namentlich ſind in dieſem Jahr geſtorben/ Hans von Newenkiꝛchen F. P. Wollgaſtiſcher Oberhoff Marſchalck auff Mellentin/ Vorwerck/ Clozan/ Jamizow/ Erb-vñ auff Lindenberg vnd Kenzelin Pfand geſeſener/ ein Mann von hohem Verſtande/ groſſem anſehen/ vnd trefflichen dienſten bey ſeinem Landesfurſten. M.
Erneſtus Hettenbach Wittenbergenſis/ Paſtor zu St. Nicolaus/ deſſen ſtelle folgendes Jahr M. Samuel Fuchſen/ von Stetin buͤrtig/ zubedienen an vertrawet iſt.
Hermannus Braunsſchweig/ beyder Rechten Doctor/ vnd dreyjaͤhriger Syndicus der Stadt Alten Stetin/ aus einem vornehmen Geſchlecht zu Colberg buͤrtig/ deſſen Bruder D. Silveſter bißdaher dz anſehenliche Cancellariat Ampt in der Wolgaſtiſchen Regierung gefuͤhret hat/ eben wie er daſſelbe zuvor im Stifft verwaltet hette/ nunmehr aber nach deme er den Syndicat in deꝛ Stadt Luͤbeck angenommen/ in Dennemarck der Welt auch im lauffenden mdcxxxviij. Jahr abgedancket hat.
Es ſind ferner verſtorben Benedictus Fuchs Burgermeiſter zu Stetin/ Andreas Hiltebrand/ Apotecker vnd Rathsverwandter daſelbſt/ deme es mit ſeinen Soͤhnen ſo wol gelungen/ das jhrer zweene/ als Andreas in der Medicin/ vnd Ambroſius in den Rechten vornehme Doctores geworden/ einer/ als Friederich/ zu Nuͤrnberg ein wolbeſtalter Apotecker/ vñ zweene zu Stetin in gutem anſehen ſein/ als Jodocus Rhatsverwandter vnd Kirchen Vorſteher/ vnd Wilhelm Apotecker in ſeines Vatern Officin.
Auch iſt geſtorben Andreas Gruͤnenberg Paſtor zum Damb/ deme Georgius Ralle ſubſtituiret iſt.
Hiltebrand/ Andreas Gruͤnenberg.
14. Aug,
Das aber Gott mit dieſen Fewꝛsbrunſten/ Peſte vnd hinwegraffunge ſo vieler Landesfuͤrſten vnd anderer nuͤtzlichen Leute nicht wuͤrde in ſeinem Zorn erſaͤttiget ſein/ ſondern noch ein groͤſſers vber dieſes Land verhengen wolte/ hat man ſo wol aus andern Zornzeichen/ als inſonderheit/ aus deme/ was einem Hirten Jacob Beteken im Colbatziſchen Ampte wiederfahren iſt/ zuverſtehen.
Derſelbe hat den xiij. Julij.
vmb ix. Vhr Vormittage der Kuͤhe am Zinzelowiſchen Wege im Buden Orte gehuͤtet/ vnd vnvermuthlich ſolch ein Murmeln gehoͤret/ das er zweiffelte/ ob es donnerte/ oder etwa ein hauffen Leute in einander redeten.
Vmb ein Viertelſtunde hernach iſt eine Stimme in der Lufft erſchollen zu vier vnterſchiedlichen mahlen:
Weh/ Weh uͤber Pommerland.
Des folgenden Tages/ als den xiv. Julij/ gieng des Leinenwebers Fraw von Colbatz nach Selow/ mit Nahmen Barbara Sellentins/ daſelbſt Fiſche zukauffen.
Da ſie nun auffm Ruͤckwege naher Colbatz vnter wegens war/ hoͤrete ſie auff dem Steige herunter am Berge ein Geſchrey von Voͤgeln/ vnd wie ſie beſſer hinankamb/ kam jhr dieſe Stimme entgegen.
Hoͤre/ Hoͤre.
Sie ſahe mit lerweile ein klein weiß Voͤgelein/ einer Schwalben groß/ auff einer Eichen ſitzend/ daſſelbige redete ſie mit deutlichen klaren Worten an:
Sage dem Hauptman/ das er ſoll dem Fuͤrſten ſagen:
Die anrennung/ die er kriegen wird/ ſoll er in der guͤte vertragen/ oder es wird uͤber jhn außgehen/ vnd ſoll alſo richten/ das ers fuͤr Gott vnd der Welt verantworten kan.
Es hat ferner geredet/ das man die drey Wunderzeichen/ welche geſchehen weren/ in guter acht haben ſolte/ vnd der Frawen hart eingebunden/ dieſes nicht zuverſchweigen.
Dieſes alles haben obgeregete Leute fuͤr dem Hauptman/ Paſtorn/ Rentmeiſter/ Kornſchreiber vnd anderen vmb ſtehenden beſtendig berichtet/ vnd da ſie oͤffentlich vnd in geheimb ſcharff gefraget worden/ im geringſten nicht varijret.
Das Weh iſt uͤber dieſe Lande außgeſchrien/ vnd die Anrennung drauff nach geringer friſt mit der hochſchaͤdlichen Einquartierung erfolget.
Was es aber fuͤr drey Zeichen ſind/ dahin durch dieſen Wundervogel die Leute gewieſen ſind/ kan Jch nicht eigentlich ſagen.
Dann derſelben nur nicht drey/ ſondern wol mehr geſehen ſeyn.
Der Comet/ der Walfiſch vnd eben das Wehviermahl in der Lufft geſungen waren Zeichens genug/ die Leute des groſſen Vngluͤcks/ das verhanden war/ zuerinnern.
Sonſten war auſſer Landes das auch ein mercklich Zeichen/ das Johan Arndes Paradieß Gaͤrtlein zum Langengans eine gantze Stund im Fewr/ darein es ein ruchloſer Soldat geworffen/ vnverbrant gelegen/ vnd hernach/ als es vnter der gluͤenden Ahmer wiederumb vnverſehret heraus gezogen/ Landgraff Philipp von Heſſen/ zugebracht iſt/ bey deme es noch ſoll zu findẽ ſein.
D. Johannes Cluver9 gedencket in Epitome Hiſtoriarum Mundi, das da Gott auch in Dennemarck/ vnd Niederſaͤchſiſchen Laͤndern ein Zornfewr anzuͤnden wolte/ merckliche Wunderzeichen vorher ſich begeben haben/ wenn nuꝛ Leute geweſen/ die es zu Hertzen genommen hetten.
Dann ſagt er/ wir haben geſehen/ das Waſſer in Seen von geronnem Blute roth geſtanden/ aus den Balcken Tropffen gefallen/ auch aus dem Brot/ aus den Tiſchen/ vnd Stieffeln/ Blut gefloſſen ſey/ daß auch in der Lufft kriegende Heere zuſammen gezogen/ vnd auff den Beumen Korn gewachſen/ quaſi indigna ijs terra foret, hominum ingemiſcens nequitiâ.
3. Allerley Wunderzeichen gehen in Pommern fuͤr.
13. Jul.
21. Januar.
Jn dieſem Jahr hat Margraff Jochim Sigmund/ als des Ritterlichen Johanniter Ordens in Sachſen/ Marck/ Pommern vñ Wendland Meiſter/ durch ſeine abgeoꝛdneten/ die Pommeriſche zur Heermeiſterey gehoͤrige Lehne/ mit abſtatung gewoͤhnlicher Pflicht/ empfangen laſſen.
4.
Der Heermeiſter empfenget die Lehne.
Der Hertzog von Bayern wird von Sachſen vnd Brandenburg fuͤr einen Mit Churfuͤrſten erkant/ Landgraff Moritz von Heſſen wird in der Marpurgiſchen poſſeſſion aus/ vnd Landgraff Ludewig eingeſetzet/ vnd folgenbs die beyde Academien Marpurg vnd Gieſen in eins geſtoſſen.
Der Koͤnig in Perſien nimbt Babilonien dem Tuͤrcken.
Carl Alexander/ Hertzog zu Croja vnd Areſchott/ wird zu Bruſſel in Braband von einem Meuchelmorder in der Nacht mit drey Kugeln erſchoſſen/ Graff Heinrich vom Berge thut einen vngluͤcklichen einfall uͤber Eiß in die Velaw; die Staden in Holland erobern in America einen ſchoͤnen Hafen/ Bajam omnium Sanctorum genant/ welchen doch Friederich von Toleto bald wider einbekompt:
Marggraff Spinola belagert Bredaw/ vnd bekombt es nach neun Monden ein: Graff Moritz wolte dagegen Antorff mit behendigkeiten wegnehmen:
Es wolte jhm aber nicht gelingen.
5. Was ſich ſonſt auſſer Landes begeben.
ANNVS 1625. 1. Hertzog Philippus Juli9 ſtirbt.
Das mdcxxv. Jahr hat dieſem Pommerlande abermahl einen ſchweren ſtoß gethan/ vnd den Pommeriſchen Regentenbaum ſo gar entbloͤſſet/ das er von den beyden noch uͤbrigen Eſten nur einen behalten hat.
Dann Hertzog Philippus Julius/ da er nur erſtlich daß xl.
Jahr ſeines Alters erreichet/ ein Herꝛ von geſundem Leib vnd ſtarcken Gliedmaſſen/ deme GOtt ein ſolch gutes Temperament vnd ſo edle Natur verliehen hat/ daß er in Hitze vnd Froſt/ in Reiten/ Jagen/ Ringrennen vnd andern Rittermeſſigen Vbungen/ ſo ſchwere muͤhe hat vberſtehen koͤnnen/ das faſt keinem ſeiner Diener oder auffwarter ein gleiches nachzuthun muͤglich war.
Er ward mit einem hitzigen Fieber erſtlich uͤberfallen/ hernach mit andern zufaͤlligen ſchwachheiten mehr beleget.
Vnd ob er wol in guter Hoffnung ſtand/ es wuͤrde die Natur dennoch durch mancherley bewegungen ſich wieder erholen/ als hat er ſich von einem Ampt zum andern/ als nach Eldenaw/ Frantzburg/ Barth/ vnd ins Fuͤrſtenthumb Ruͤgen begeben/ vnd daſelbſt vnterſchiedliche Koͤnigliche Geſandten aus Engeland/ Schweden vnd Dennemarck gehoͤret/ vnd mit guter befriedigung abgefertiget.
Hat auch zu zweyen mahlen ſeine Fraw Mutter auff dem Fuͤrſtlichen Wiedumbsſitz Loytz Freundſoͤhnlich beſuchet.
Aber als nichts deſtoweniger die Kraͤffte vnd vermoͤgen des Leibes mehr abnahmen/ hat er ſich wieder im vergangenen Herbſt in das Fuͤrſtliche Ordinar-Hofflager naher Wolgaſt eingeſtellet.
Vnd ob er wol auch etlichmahl verſuchete/ ſich in die friſche Lufft zubegeben/ auch noch eins gen Stolp vnd Torgelow verreiſete/ ſo hat es doch endlich die ſchwache Natur nicht mehr ertragen wollen/ ſondern er hat ſich muͤſſen im Gemach gaͤntzlich einhalten/ vnd der Medicorum Cur abwarten.
Dieſelbe aber hat nichts verfangen wollen/ ſondern er hat ſich endlich mit der Welt/ ſeiner Gemahlin/ dero Fraw Mutter/ Fraͤwlein Juliana/ Landgraͤffin zu Heſſen/ die er an Tochterſtat Vaͤterlich liebete vnd achtete/ wie auch ſeinen vornembſten Officierern/ Rhaͤten vnd Dienern mit nachdencklichen Worten geletzet/ vnd iſt den vi.
Februarij in Gott dem Herrn ſelig entſchlaffen.
2. Die Balthiſche See ergeuſſet ſich/ vnd thut groſſen ſchaden.
Dieſen trawrigen Todesfall/ da jhn die Menſchen nicht genug ſamb betrauren koͤnten/ hat gleichſamb das Balthiſche Pommeriſche Meer ſelbſt beweinet/ vnd ſich viel Tage nach des Hochſeligſten Fuͤrſten Abſchied dermaſſen durch einen Nord- Oſtenwind ergoſſen/ das dadurch nicht allein Greyffswald/ Stralſund vnd Wollin/ ſondern auch Wißmar/ Luͤbeck vnd andere Orter/ die langſt am Meer liegen/ groſſen ſchaden an Haͤuſern/ Thaͤmmen vnd Bruͤcken erlitten haben/ vnd die Schiffe an etlichen Orten von den groſſen Fluten auffgenommen/ vnd auff die Waͤlle an den Staͤdten oder auff die Steinthaͤmme gebracht/ vnd daſelbſt niedergeſetzet ſeyn/ daß ſie kaum mit groſſer muͤhe nach verlauffenme Waſſer von dannen an jhꝛen Ort koͤnten gebracht werden.
Bey dieſer ergieſſung war auch wol zweiffels ohn ein vnfeilbahr Zeichen frembder vnd vnangenehmer Gaͤſte in Pommern/ vnd den benachbarten Laͤndern/ welches auch etliche deſtomehr daher abnahmen/ weil bald darauff wiederumb nach vier Tagen in der Golnowiſchen Heyde beyder Jnenburg ein groſſer vngehewrer Baͤhre/ da man doch ſonſt in dieſen Laͤndern von dergleichen Thieren nichts findet/ gefangẽ vnd eingebracht iſt.
Auch lieſſen ſich dieſe Jahre bißweilen recht im Winter Donnerſchlaͤge in der Luffthoͤren/ welches auch nicht das beſte bedeuten kan/ weil es faſt ein vngewoͤhnliches iſt.
Man ſahe auch Neben-Sonnen/ vñ ſonſten zu Stetin fuͤnff vngewoͤmliche Regenbogen mit den Pareliis in der Lufft/ auch ferbeten ſich die Waſſer an etlichen Orten roth/ vnd fiel als eineſchwefelichte Materij/ auch wie ein blaw ſtarckels/ aus der Lufft/ dardurch jederman hoch beſtuͤrtzet ward.
Jm Ampt Wollin ward im Colzowiſchen See ein ſchloweiſſer Hecht vij.
Quartierlang vnd einer halben Ellen breit mit rothen runden Augen vnd rothen Fittichen gefangen/ vnd der Fuͤrſtlichen Wittiben præſentiret/ vnd zum Gedaͤchtnus abgemahlet/ welches auch von vielen fuͤr ein Zeichen frembder Gaͤſte gehalten ward.
Vnd weil nur noch ein einiger Herr vom Pommeriſchen Fuͤrſtlichen Gebluͤt uͤbrig war/ als befuͤrchtete ſich jedermann zum hoͤchſten/ derſelbige moͤchte auch den andern/ ehe mans gerne wolte/ nacheylen/ vnd das deſtomehr/ weil uͤbervorige Zeichen ſo wol zu Wolgaſt/ als zu Stetin/ deßwegen noch andere mehr gegeben wuͤrden.
Dann zu Wolgaſt da vngefehr in der Muſterung der Soldaten eine Kugel loß geſchoſſen ward/ traff dieſelbe in der Fahn das Fuͤrſtliche Pommeriſche Wapen ſo juſt vnd recht/ daß daſſelbe/ gleichſam als wens mit einer Schere oder Meſſer herauß geſchnitten were/ drin verderbet ward.
Zu Stetin aber fiel in der Schloßkirchen nicht allein die drin hangende Crone von ſich ſelbſt danieder/ ſondern weil auch daſelbſt etliche Seulen/ in geſtalt bewapneter Maͤnner/ zum gedechtnuͤß der verſtorbenen Fuͤrſten ſtehen/ fiel einem ſolchen bewapneten Bilde/ das Schwerd/ ohne Menſchen bewegnus/ aus der Hand dahin.
Das zog ſich Jederman zu gemuͤthe/ vnd niemand koͤnte doch mehr darzu thun/ als Gotte alles befehlen/ der mit vns Menſchen ſpielt/ wie die Kinder mit den Ballen.
3. Allerley Zeichen gehen fuͤr.
Sonnabend vor Exaudi,
4. Rathſchlagungen wegen Vni-
Nach deme nun die gantze Pommeriſche Regierung auff Hertzog Bogislaffen verſtammet/ vnd das gantze Land vnter ein Haupt gerathen/ iſt alsforth berathſchlaget/ obs nicht beſſer were/ daß keine vnterſchiedliche Regierungen gehalten/ ſondern alle Regierungs ſachen in Geiſt-Welt-vñ Rechteshaͤndlen/ nach vieler Provincien Exempel/ moͤchten vniert/ vnd alſo beyde Reglerungen in eins geſtoſſen werden.
Vnd ob wol viele Vrſachen verhanden waren/ warumb ein ſolches dem Lande wuͤrde ſehr erſprießlich ſein/ ſo hat es doch nicht koͤnnen zu Weꝛcke gerichtet werden/ vnd iſt bey zweyen Regieꝛungen geblieben.
rung beyder Regierungen.
Jn dieſem Jahre/ da die Peſte/ noch trefflich anhielt vnd zu Stetin bey mm. wegkraffete/ ſind neben vielen andern verfallen Balthaſar Seger/ Paſtor zu S.
Johannes/ vnd bald darauf Philippus Cradelius/ Paſtor zu S.
Peter/ beyde fromme/ Ehr- vnd Gottliebende Maͤnner.
Es iſt mercklich/ daß da gemelter Paſtor zu S.
Peter/ deſſen Vater auß der Oberpfaltz buͤrtig/ in dieſe Lande zun Zeiten Johannis Friderici gekommen war/ vnd die Fuͤrſtliche Muͤntzmeiſterey etliche Jahr verwaltet hat/ einmahl/ eben da ſeine Haußfraw/ M.
Davidis Reutz ij des Superintendenten Schweſter/ kranck ander Peſte daheimb lag/ auff den Abend mit ſeinem Sohne Philippo vber dẽ Hewmarckt zu Stetin gieng/ er eine helle klingende Stimme/ gleichſam auß der Luft/ bey ſtillem Wetter gehoͤret hat; Wann wir gerichtet werden/ ſo werden wir vom Herren gezuͤchtiget:
Alß er dieſes hoͤret/ bleibet er ein wenig ſtehen/ heiſſet ſeinen Sohn/ der es mit hoͤrete/ auch ſtehen: vnd ſagt: Auff daß wir nicht mit der Welt verdammet werden/ wo bleibt daß?
Gehet drauf fort/ vnd hoͤret nichtes mehr.
Kombt folgendes Tages in ſeines Schwagers des Superintendentẽ Hauß erzehlet/ was Jhme des vorigen Tages wiederfahren were/ vnd fuͤhret ſolche Reden/ daraus man ſpuͤrete/ als wen er woll nicht wieder kommen wuͤrde.
Jſt gleichwol friſch vnd geſund/ vnd gehet alſo heimb.
Seine Haußfraw geneſet.
Er aber fellet ein/ vnd ſtirbet.
Sein Toͤchterlein Martha von xij. Jahren als ſie hoͤret/ das jhr Vater Todt ſey/ ſagt ſie/ Ey daß ſey Gott geklagt.
Jſt mein Vater Todt/ ſo troͤſte Gott vns arme Kinder/ gehet damit/ die doch zuvor gar geſund geweſen war/ weinend liegen/ wird kranck/ vnd iſt des Morgends Todt.
Das ander Toͤchterlein Sophia kombt auch ſpielend vom Kirchhofe ein/ leget ſich gleichfals/ vnd ſtirbt/ vnd werden alſo beyde Toͤchter mit dem Vater außgetragen/ vnd in ein Grab geleget.
Vier Wochen hernach folget drauff Philipp ſein Elteſter Sohn.
Vnd alſo nimbt der Vater zwo Toͤchter vnd einen Sohn mit ſich/ laͤſſet auch ſo viel Kinder/ als zwo Toͤchter vnd einen Sohn ſeiner Haußfrawen hinter ſich.
Auch ſterben in dieſem Jahr D. Jerem. Orßler/ Director des Conſiſtorij zu Stetin/ Antonius Petersdorff/ erſtlich zu Johannis Friederichs Zeiten Advocatus Fiſci/ hernach Canonicus Capituli vnd Capitularis zu der Stifftskirchen zu St. Marien zu Stetin/ vnd Protonotarius des Hoffgerichtes/ deſſen Vater/ Groß vnd Elter Vater Jochim/ Johan/ vnd Ebel Burgermeiſtere zu Coͤrlin geweſen ſein.
Friederich Newendorff Rhats verwandter daſelbſt/ M.
Samuel Rudolff Paſtor zu Greiffenhagen/ deme M. Friedericus Haberſack/ Rector zu Greiffswald an der Stadt- Schulen/ ſurrogieret iſt/ vnd ſein Capellan daſelbſt Georg Vehrman.
Zu Stargard vnd Golnow graſſieret auch die Peſte uͤber die maſſen hefftig.
Vnd man hat gewiſſe Nachrichtung/ daß das halbe theil der Stadt Golnaw/ als darauß xv. hundert verſtorben ſind/ durch die Peſte auffgerieben iſt.
Es verfiel auch nebenſt anderen M.
Johannes Rhete/ Paſtor vnd Præpoſitus daſelbſt/ ein feiner beſcheidener Mann/ welchem in der Pfar vnd Præpoſitur ſein Capellan M. Samuel Elert folgete/ der doch nur eine gar geringe Zeit ſolchem Ampt vorgeſtanden iſt/ vnd zum Succeſſorn den jetzigen Præpoſitum Joachimum Rudolphi bekommen hat.
Zu Stargard ſind auch bey vj. tauſend von der Peſte weggekommen vnd vnter jhnen viele vornehme Leute/ namentlich drey Prediger/ als M.
Fridericus Trojanus/ Paſtor an S.
Johannes Kirche/ M.
Adamus Schacht/ Archidiaconus zu S.
Marien/ M.
Heidẽrich Kirchhoff/ Prediger zum Heiligen Geiſt vnd St. Gerdrut/ dann M.
Paulus Coͤlerus Rector der Schulen/ deme M. Daniel Raderecht ſuccedierete.
5, Die Peſte graſſieret noch immer fort/ vnd es ſterben Balthaſar Seger/ Philippus Cradeli9 D. Jeremias Oeſeler/ Friederich Newendorff vnd vnterſchiedliche Prediger zu Greiffenhagẽ Stargard vnd Golnaw.
6. Zu Stargard entſtehet eine Jrrunge wegen beſtellung der Prediger.
Als folgendes Jahr die vacierende Stellen wiederumb ſolten erſetzet/ vnd M. Trojano M. Friederich Cruͤger Subdiaconus bey St. Marien Kirche/ vnd gemeltem M. Cruͤgero Antonius Viveneſt Diaconus bey S.
Johannes/ dieſem aber Daniel Ruelius/ wie auch M. Schachtio M. Chriſtophorus Baum/ Paſtor vnd Præpoſitus zu Newen Stetin/ Petri Regaſten Præpoſiti zu Stargard Eydam/ vnd dann M.
Kirchhofen Samuel Betecke ſurrogieret werden/ iſt eine Jrrung druͤber entſtanden.
Dann weil die Stargardiſchen/ die vor drey Jahꝛen das Patronat uͤber jhre Kirchen erlanget/ in die Vocation eine Clauſul hinein ſetzeten/ darin ſie die Macht/ jhre Prediger zuenturlauben/ jhnen anmaſſeten/ wolte der Landesfuͤrſt vnd der Superintendens/ M.
David Reutzius/ ſolche dem Juri Epiſcopali, vnd der Kirchen Ordnung præjudicirliche Clauſul nicht paſſieren/ vñ die Ordination nebẽ der Jnſtitution den beruffenen Predigern nicht ehe wiederfahren laſſen/ biß dieſelbige in der Vocation caſſieret ward.
Hiebey kan Jch nicht vmbgang haben zugedencken/ daß M.
Heidenreich/ als er ſchon mit der Peſte begriffen war/ kurtz vor ſeinem Ende einen glaub wuͤrdigen Mann zu ſich erfordern laſſen/ vñ demſelben angezeiget/ wie eronicht vnterlaſſen koͤnne/ was jhme offenbahret were/ zudermelden/ das nemblich ein groß Elend vnd Jammer/ den man mit Menſchen Zungen nicht außſprechen koͤnne/ uͤber Stargard verhengetwere.
Vnd als beſagter Mañ darauf gefraget/ ob dann ſolches durch Soldaten oder Fewr geſchehen wurde/ hat er mit betruͤbetem Geiſte geantwortet.
Durch Soldaten/ durch Fewr vnd anders mehr.
Die Zeit hat es/ leyder/ gelehret/ daß den frommen Mann daß folgende Vngluͤck/ eben wie vor deme dem Ant. Remmelding der Stargardiſche Brandſchaden/ durch ein vnbetrieglich geſicht/ ſey fuͤr die Augen geſtellet.
7. Das Elend in Pommern wird vorher angeſaget.
8. Was auſſer Landes geſchehen.
Auſſer Landes ſtirbt dieſes Jahr Koͤnig Jacobus in Engelland/ wie auch der ſiegreiche Held Graff Moritz/ kurtz zuvor/ ehe Breda von den Spaniern eingenommen wird/ vnd Printz Heinrich Friederich kombt an ſeine ſtelle.
Auch leidet die Marck Brandenburgk einen groſſen ſtoß/ weil innerhalb vier Tagen zwene Marggrafen/ als Jochim Sigmund der Heermeiſter/ vnd Jochim Ernſt verfielen.
Auß Oeſterreich werden alle Lutheriſche Prediger abgeſchaffet.
Der Krieg gehet im Veltlin vnd Grawbuͤndten/ wie auch in Jtalien an/ vnd es fuͤhret Franckreich vnd Saphoyen ein anſehnlich Heer hinein.
Der Koͤnig in Dennemarck/ als Herzogk Chriſtian zu Braunsſchweig vnd Luͤnenburg/ Biſchoff zu Minden/ dem Craͤyß Oberſten Ampt abgedancket hette/ nimbt nach gehaltenen Crayßtagen zu Lawenburg/ Luͤneburg vnd Braunsſchweig ſolch Ampt auff ſich/ vnd wird alſo mit in den Teutſchen Krieg geflochten/ doch mit vorhergehenden boͤſen Zeichẽ/ weil er zu Hammeln mit dem Pferde auff dem Walle/ da tiefe Gruben zu verwahrung der Artollerey gemachet/ vnd mit Brettern bedecket warẽ/ in eine ſolche Grube/ xxix. Schuhe tieff/ hinuntern ſtuͤrtzet/ vnd ſo hart gefallen/ daß man erſtlich nach zwo ſtunden gemercket/ daß noch Leben in jhme were.
Er iſt gantzer drey Tage mehr Todt als lebendig geweſen.
Drauf zerſchleget die halb jaͤhrige Friedenshandlung zu Braunsſchweig/ vnd alle fluten des Krieges fallen auff den Niederſachſiſchen Crayß.
Tilly faͤllet in Weſtphalen; Wallenſtein ins Magdeburgiſche.
Hertzog Friederich von Altenburg/ vnd Oberſter von Obertraut werden in einem Treffen erſchlagen.
Hertzog Chriſtian aus Braunsſchweig vnd der Mansfelder kommen wieder auff die Beine.
Jm Churfuͤrſtenthumb Brandenburg ergehet das Auffbot aus furcht fuͤr Wallenſtein/ vnd die Coſſaggen/ die im anzuge waren/ vnd jhren Paß durch die Marck begehreten.
Guſtavus Adolphus/ Koͤnig in Schweden/ kombt mit einer anſehnlichen Armee vnter Riga an/ bemaͤchtiget ſich faſt aller Orter des gantzen Lifflandes/ eꝛobert Kokenhauſen vñ Doꝛpt/ ruͤcket auch ins Großfuͤrſtenthumb Littawen/ vnd erobert die vornehme Feſtunge Birſen.
Jm mdcxxvj. Jahr iſt nach Herzog Philippi Julij Todte vnd Leichbegaͤngnuͤß die Erbhuldigung in Wolgaſtiſcher Regierung von Hertzogk Bogislaff im April vnd Maio auffgenommen/ zuvor aber zu Stetin/ vnd hernach zu Wolgaſt/ die Landſchafft auff einen Landtag in beyſein Hertzog Bogislaffen zuſammen gekommen/ vnd iſt beliebet/ daß das Landvolck ſolte zu Roß vnd Fuß in gewiſſer Anzahl auffgeboten/ vnd an die Landgraͤntze/ wegen der annahenden Kriegs gefahr gefuͤhret/ vnd in die danegſt belegene Staͤdte geleget werden.
Worbey gleichwoll allerley Tumult vnd vnordnung vorgegangen iſt/ maſſen zu Ancklam/ dahin die Reuterey geleget war/ etliche Buͤrgere erſchoſſen/ vnd ander muthwillen veruͤbet worden.
Es iſt auch etlichen Commiſſarijs die beſichtigung der Orter/ da zu vnterſchiedenen mahlen die Waſſerfluten mercklichen Schaden gethan/ anbefohlen/ die da ſolten alles in den Augenſchein nehmen/ vnd ferner an die Hand geben/ wie dem fernern groſſen Vnheil koͤnne vorgebawet werden.
ANNUS 1626. 1. Auff den Landtag in beyden Regierungen wird das Auffbott zur defenſion des Landes beſchloſſen/ vnd wegen verhuͤtung der einreiſſenden Waſſerfluten anordnung gemachet.
2. Der Churfuͤrſt zu Brandenburg ſuchet den Hertzog aus Pommern heimb.
Vnterdeß hat Churfuͤrſt Georg Wilhelm zu Brandenburg/ zu bezeigung ſeiner ſonderbahren geneigenheitkegen vnſern Landes fuͤrſten/ ſich an hero nach Stetin begeben/ mit demſelben ſich Freundvetterlich begangen/ vnd von den ſchweren leufften vnd abwendung des Landes Ruin vertrawliche Vnterredung gepflogen.
3. Die Witbe zu Grabow der Pommerſchen Fuͤrſten Mume ſtirbet.
Damit ja auch dieſes Jahr nicht ohne erſchuͤtterung des von ſeinen Eſten faſt bloſſẽ Regentenbaums hinlieffe/ als iſt Er auſſer Landes angetaſtet worden/ vnd hat die alte/ Gottſelige/ Chriſtliche Fuͤrſtin vnd Fraw Anna/ Philippi I. Tochter/ Hertzog Vlrichs aus Mechelnburg Wittbe zu Grabow/ auff jhrem Leibgeding vnd Wittumbsſitz/ die alle Pommeriſche Fuͤrſten fuͤr eine Mutter gehalten/ geehret vnd geliebet/ im lxxij. Jahr jhres Alters hinweggenommen/ vnd ſie iſt im außgang des Jahres mit Fuͤrſtlichen Ceremonien beygeſetzet worden.
4. Es ſterben auch Henning von der Oſten/ D. Martinus Chemnitius/ D. Sam. March/ M. Sam. Elert/ D. Johan Rochlitz/ Johannes Butovi9/ Chꝛiſtianus Luͤdeke.
Dabeneben hat auch dieſe Welt geſegnet Henning von der Oſten/ Wolgaſtiſcher Pommeriſcher Landrhat/ vñ Hauptman auff Verchen/ auff Pluͤggentin/ Penckun vnd Batevitz Erbſeſſen/ ein Chriſtlicher/ aller Tugenden befliſſener/ uͤber das ein geſchicketer/ vnd im Vaterlande wegen ſeines zum Friede geneigten Gemuͤthes hochbeliebter Mann/ deſſen gedechtnuß jch deſto lieber hieher ſetze/ weil Jch ſeine beyde Soͤhne Heinrich/ jetzigen vornehmen Landrhat vnd Hauptman auff Verchen/ vñ Henning/ des Glorwuͤrdigſten Koͤnigs zu Schweden/ Guſtavi Adolphi/ geweſenen Rittmeiſter vnd Cammer Juncker/ welcher im Haupttreffen vor Hameln toͤdtlich geſchoſſen/ vnd druͤber zu Herfort in Weſtphalen das Leben laſſen muͤſſen/ in jhrer Jugend zu guten Kuͤnſten/ vñ geſchickligkeit/ zu Hauſe vnd auff Academien vnterrichtet hab.
Woruͤber Jch gemelten alten Hennings von der Oſten ſtattliche Anſchlaͤge/ klugen Verſtand vnd Adelich Gemuͤthe vielfeltig geſpuͤret. Habe mich auch offtermahlen verwundern muͤſſen/ daß er dieſe truͤbſelige Zeiten/ da das Vaterland nebenſt anderen Teutſchen Provincien zu grunde gehet/ lange vorher geſehen/ vnd als ein kluger Mann aus den vermuthlichen Vrſachen des Krieges den Außgang abgenommen/ als der wol wuͤſte/ das wegen der Geiſtlichen Guͤter/ vmb welcher willen nebenſt der Religion es den Ordensleuten zuthun iſt/ ein ſolch anrennen geſchehen wuͤrde.
Es ſtirbt auch D. Martinus Chemnitius/ des vornehmen Theologi Martini Chemnitij Sohn/ der bey Hertzog Bogislai des Eltern vnd Philippi Zeiten das Cancellariat mit hohem Rhumb verwaltet/ vnd nach Hertzog Philippi Todt ſich in Hollſteiniſche Fuͤrſtliche dienſte begeben hat/ vnd darin Todes verblichen iſt.
Wie auch D. Samuel March/ Præpoſitus zu Wolgaſt/ deme noch biß auff dieſe Zeit keiner ſurrogieret iſt/ ſonſten ein feiner geſchicketer Theologus/ wie man ſolches aus etlichen Homilien/ ſo er heraus gegeben/ ſehen kan.
Jmgleichen M. Samuel Elert/ Paſtor zu Golnaw/ dann auch Johan Rochlitz/ der rechten Doctor/ vnd Johannes Butovius/ welcher anfaͤnglich Paſtor vnd Præpoſitus zu Coͤrlin geweſen iſt/ hernach/ als M.
Petrus Coͤlemann/ Fuͤrſtlicher Stiffts Hoffprediger/ wegen einer bewuſten Sache/ die Jch nicht noͤtig achte zuerzehlen/ von Hertzog Franciſco verurlaubet/ vnd nach Coͤrlin dimittieret ward/ kam er an deſſen Stelle an den Hoff/ vnd ward alſo/ bey ſeines Herrn antretung an die Stetiniſche Regierung/ mit zur Hoffprædicatur nach Alten Stetin auffgebracht/ die er auch ſo lange/ als Hertzog Franciſcus im lebẽ war/ verwaltete.
Hernach iſt er bey der Fuͤrſtlichen Wolliniſchen Wittben fuͤr einen Hofeprediger verblieben/ vnd endlich/ als Er in einen Schwulſt gerieth/ druͤber auffgegangen.
Auch iſt geſtorben Chriſtianus Luͤdeke/ Advocatus Fiſci der Stetiniſchen Regierung/ deſſen Vater Chriſtian/ Advocat vnd Rathsverwandter zu Stetin/ der Gꝛoßvater aber Johannes/ deꝛ Heiligen Schrift Doctor vnd Profeſſor/ auch Paſtor zu Franckfuͤrt vnd Superintendens in der Alten Marck zu Stendal geweſen iſt.
5. Ein Stetiniſch Schiff mit zweenen Studioſis vnd anderen Leuten gehet vnter/ vnd ein Baͤpſtlicher bekehret ſich/ wiewol der boͤſe Feind ſawer dazu ſiehet.
Jm Julio entſtand ein groß Vngewitter von groſſem Regenwetter/ welches die gantze Nacht vnd folgenden Tag wehrete/ vñ in demſelben hat inſonderheit ein Stetiniſch Schiff/ ſo von Koͤnigsberg anheimb kam/ Schaden vnd Schiffbruch gelitten/ vnd ſind druͤber etliche feine Leute geblieben/ vnd Namentlich zweene Studioſi/ Georgius Roͤchlin/ vnd David Meißner/ nicht weit von Cammin/ als jhnen keine huͤlffe geleiſtet ward/ ſondern vielmehr ein Bawr/ damit er moͤchte Beute erwerben/ zum vntergang der nothleidenden/ vnd in den Wellen ſchwebenden Perſonen/ behuͤlfflich war.
Sonſt mus Jch bey dieſem Jahr erinnern/ daß der Hertzogin von Croja Secretarius/ ein geborner Lothringer/ mit Nahmen Peter Simonis/ ſich vom Bapſtthumb zu vnſer Religion gewand/ vnd als er des letzten Tages im Jahre erſtmals auff Lutheriſche weyſe zu des Herren Abendmahl ſich verfuͤgete/ hat ſich eben/ da die Fruͤepredigt gehalten ward/ vnd er in der Kirchen war/ ein vnvermuthlich Fewr auff ſeinem Loſament angezundet/ daruͤber faſt das gantze Hauß der Fuͤrſtinnen in Noth gerathen were.
Es mag das Fewr hergekommen ſeyn/ von weme es wolte/ er hat ſich in ſeinem new angenommenen Glauben von den liſtigen Griffen des boͤſen Feindes nichtes irren laſſen/ vnd iſt auch etliche Jahr hernach in ſtandhaffter bekendnuß ſeines Glaubens von hinnen abgefahren.
6. Von einer General Auſtraliſchen oder Suͤden Compagnie vnd Handel Geſelſchafft wird tractieret.
Als Wilhelm Wßelinx/ der die Weſt Jndianiſche Compagnie in Holland angerichtet/ vnd beym Thuano vnd Metemno guth gezeugnus hat/ ſich endlich auß erheblichen Vhrſachen/ alldieweil man die Sache dergeſtalt nicht anfangen wolte/ alß er es rathſamb befand/ von dannen zum Koͤnige von Schweden begeben hette/ iſt derſelbe von jhme mit vielen Gruͤnden dahin bewogen/ daß er uͤber eine Generall Auſtraliſche oder Suden Compagnie vnd Handel Geſelſchafft/ freye offene Handlung in den abgelegenen/ vñ theils vnbekandten Orten zutreibẽ/ anſehnliche Privilegien durch Schweden ertheilet/ vnd endlich auff Teutſchland erweitert hat/ in betrachtung/ das Schweden vnd Teutſchland ſo guth fug vnd Recht/ auch ſo viele bequeme Mittel habe/ eine ſolche Seefarth vnd Societaͤt anzurichten/ als einig ander Land in Europa/ vnd daß ſothane Compagney vor allen andern Nationen groſſen Vortheil haben/ vnd uͤber allen gewin der Participanten ein allgemeines Auffnehmen vñ Erwachſung aller Nahrung verurſachen werde.
Es iſt auch darauff ein zimlich Capitall von hohen vnd nidern Standes eingezeichnet/ vnd was der Koͤnig in Lyffland vnd Preuſſen hat/ dazu reſolviret worden.
Als auch Pommern darzu erſuchet ward/ hat ſo wol der Herzog/ als Stralſund/ Stetin vnd andere Staͤdte/ ſich nicht vngeneiget bezeiget.
Vnd ob wol endlich der Todt des hochloͤblichen Koͤnigs dazwiſchen gekommen/ ſo hat nichtes deſtoweiniger der Koͤnigl. Mayt. vnd Reiche Schweden Raht/ Cantzler/ vnd gevolmechtiger Legatus bey den Armeen vnd durch Teutſchland/ Axel Ochſenſtiern/ im mdcxxxiij. Jahr zu Franckfurt am Mayn ein Patent oder oͤffentlich Ausſchreiben wegen dieſes Vorhabens abgehen laſſen/ vnd S. K. M.
Wunſch vnd Willen zur gebuͤrlichen folge/ daß vor etlichen Jahren ertheilete Previlegium aufs newe promulgieret vnd erweitert.
Es iſt aber wegen folgender ſchweren Kriegeslaſt ins ſtecken geraten/ wiewol die Argonautica Guſtaviana zu Franckfurt im nehiſt beſagtem Jahre gedrucket/ ſtattliche Hoffnung zu vollenziehung des gantzen Werckes machen.
Auſſer Landes ſchlaͤget der Koͤnig in Schweden die Polen bey Walhoff in Semigallen aus dem Felde/ kombt mit einer ſtarcken Armee auff Preuſſen in der Pillaw an/ wendet ſich von dannen weiter naher Braunsberg/ Elbingen vnd Marienburg/ vnd nimbt ſolche vnd andere Orter entweder mit Accord oder mit ſtuͤrmender Hand ein/ ſetzet auch in der Pauzickerwycke in Pomerellien eine anzahl Volckes ans Land/ bemechtiget ſich des Schloſſes vnd Staͤdtleins Pauzig/ vnd bemuͤhet ſich endlich den Weyſelſtrom zuerreichen/ geſtalt er damn auch/ nach langem Widerſtand der Polen/ Dirſchaw vnd folgends Mewa eroberte/ eine Schiffbruͤcke zwiſchen beyden Staͤdten nebenſt einer Realſchantze erbawete/ vnd die gantze Polmiſche Armee/ ſo die Mewa zubelagern einen Verſuch thaͤte/ mit wenigem Volcke zuruͤcke trieb.
Zu Braunsſchweig wird abermahl in einem deputation Tage ein Verſuch gethan/ ob eine vergleichung zwiſchen den Staͤnden des Niderſaͤchſiſchen Craͤyſes vnd den beyden Kaͤyſerlichen Generaln/ nemlich Graffen von Tylli vnd Hertzogen von Friedland/ ſonſt Wallenſtein er genant/ moͤchte getroffen werden.
Aber alle Friedshandlung zerſchleget vngluͤcklich/ vnd gehet drauff der Krieg mit groſſer verbitterung an.
Mansfeld buͤſſet ein bey Deſſaw/ da er die Wallenſteiniſche bey einer Schantz anfallen wolte.
Hertzog Chriſtian faͤllet ins Gruͤbenhagiſche Gebiet vnd/ thut allenthalben Hertzog Georgio von Luͤnenburg/ der fuͤr den Kaͤyſer zuwerben nicht anheimiſch war/ abbruch/ ſtirbet aber bald drauff zu Wolffenbuͤttel/ vnd die Mutter folget jhme xiij. Tage hernach.
Tylli nimbt Minden hinweg mit ſturmender Hand/ hernach Caſſel vnd Goͤttingen mit Accord.
Die Dennemaͤrckiſchen nehmen ſich des Stifftes Oſnabruck an/ vnd fuͤhren etliche Geiſtliche von dannen hinweg.
Folgends kommen beyde kriegende Theile mit groſſer Macht beym Braunsſchweigiſchen Ampthauſe Luttern bey Goslar den xvij. Auguſti zuſammen/ vnd die Dennemaͤrckiſchen ſind mit groſſem verluſt vnd Niederlage aus dem Feldegeſchlagen/ vnd General Obriſter Fuchs/ Landgraff Philipp zu Heſſen/ ein Graff von Solms/ vnd viele andere Obriſten ſind geblieben/ viele gefangen.
Drauff begiebet ſich der Hertzog von Braunsſchweig von der Confoederation an den Kaͤyſer; Rotenburg wird zur Auffgab genoͤtiget; Wolffenbuͤttel aber/ weil Koͤnigliche Beſatzung drinnen lag/ blieb in des Koͤniges Haͤnden/ welcher die verſtrewete Voͤlcker bey Lawenburg wider zuſamen ſamlete.
Vor dieſem war der Hertzog von Weymar vnd der Mansfelder mit einer Armee von xvi. tauſend Mann in die Schleſien durch die Marck gegangen/ vnd hette Troppaw/ Jegerndorff vnd andere Orter weggenommen:
Mansfeld machete ſich auch gar biß in Maͤhren/ ſterckete ſich mit Betlehem Gabors Trouppen/ vnd hielt etliche Scharmützel wider den Wallenſteiner auff den Hungariſchen Grentzen.
Als er aber jhme zu ſchwach fiel/ uͤbergiebet er ſein uͤbrig Volck dem Hertzogen von Weymar/ in willens ſich nach Venedig zubegeben/ wird aber vnterwegens mit einer gifftigen Kranckheit ergriffen/ vnd ſtirbet/ vnd der Hertzog von Weymar lebet jhme auch nicht lange nach.
Mittlerweile entſtehet in Oeſterreich wegen des Reformationweſens in der Religion ein groſſer Auffſtand der Bawren im Lande ob der Ens/ vnd dieſelbe erſchlagen den Stadthalter zu Lintz/ den Graffen Herbersdorff/ vñ nehmen viele Orter ein/ zertrennen daß Holſteiniſche Volck/ vnd werden endlich mit groſſer muͤhe durch den Obriſten von Pappenheim geſtillet.
Bethlehem Gabor aber helt Beylager mit des Churfuͤrſten zu Brandenburg Schweſter/ Fraͤwlein Catharina/ vnd bey Babilonia werden die Tuͤrcken von den Perſern mit einer groſſen Macht auffs Haͤupt geſchlagen.
7. Was auſſer Landes vorgelauffen.
