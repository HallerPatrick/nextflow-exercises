Das Ander Buch Vom wahren Chriſtenthumb/ Wie Chriſti Menſchwerdung/ Liebe/ Demuht/ Sanfftmuht/ Gedult/ Leyden/ Sterben/ Creutz/ Schmach vnd Todt/ vnſer Artzney vnd Heylbrunnen/ Spiegel/ Regel vnd Buch vnſers Lebens ſey/ Vnd Wie ein wahrer Chriſt/ Suͤnde/ Todt/ Teuffel/ Helle/ Welt/ Creutz/ vnd alle Truͤbſal durch den Glauben/ Gebet/ Gedult/ Gottes Wort vnd Himliſchen Troſt vberwinden ſol/ Vnd daſſelbe alles in Chriſto Jeſu durch deſſelben Krafft/ Stercke/ vnd Sieg in vns.
Durch Johannem Arndt Pfarꝛern zu S. Andreas in Eißleben.
Matth. 7.
Die Pforte iſt enge/ der Weg iſt ſchmal der zum Leben fuͤhret/ vnd wenig ſind jr die jn finden Bernh.
Chriſtum ſequendo citius apprehendes quam legendo.
Mit Churf.
Saͤchſiſcher Freyheit/ etc.
Gedruckt zu Magdeburg durch Joachim Boͤel/ In verlegung Johan Francken / Im Jahr 1610 .
Vorꝛede Vber das Ander Buch vom wahren Chriſtenthumb.
GLeich wie in der Natur/ Chriſtlicher lieber Leſer/ Eines Dinges vntergang/ des andern Anfang iſt/ alſo gehets auch zu in wahren Chriſtlichen Leben.
Denn der alte Fleiſchliche Menſch/ muß zuuor vntergehen/ ſol der Newe Geiſtliche Menſch herfuͤr kommen/ vnd weil vnſer Fleiſchliſches Leben/ dem heiligen Leben Chriſti gar zu wieder iſt/ wie im erſten Buch gnugſam erkleret/ ſo muͤſſen wir ja notwendig zuuor vnſer Fleiſchlich Leben verleugnen/ ehe wir das Geiſtliche Leben Chriſti anfahen/ oder demſelben nachfolgen koͤnnen.
Als zum Exempel: Du muſt ja zuuor auffhoͤren Hoffertig zu ſeyn/ ehe du anfeheſt demuͤtig zu werden.
Darumb muß das Geiſtliche Chriſtliche Leben nothwendig von der Buſſe angefangen werden.
Vmb dieſer Vrſach willen iſt das erſte Buch alſo verfaſſet/ wie aus der Ordnung der Capitteln deſſelben/ vnd aus dem Beſchluß zu vernehmen.
Demnach aber in dieſem andern Buch/ die Lehre von der Buſſe in etlichen Capitteln wiederholet werde/ muß ich deſſen Vrſach/ neben der Ordnung dieſes Buchs kurtzlich andeuten.
Weil das Heuptſtuͤck des erſten Buchs beruhet in erkentnis des abſchewlichen/ Toͤdtlichen vnd verdamlichen Gifftes der Erbſuͤnde/ welches nicht genug kan erkant werden/ ſo muß nothwendig diß ander Buch angefangen werden/ von vnſerm ewigen vnd einigen Heylbrunnen Jeſu Chriſto/ in welchem wir wiedergedachtes greuliches Gifft der angebornen Suͤnden/ vnd allem darausquellendem jammer/ vnd Elende/ Artzney vnnd Huͤlffe durch den Glauben finden.
Solches iſt in den dreyen erſten Capitteln/ dieſes andern Buchs begriffen.
Weil aber der Glaube/ welcher ſolche Guͤter/ aus dem Gnadenbrunnen Chriſto Jeſu ſchepffet/ lebendige Fruͤchte bringen muß/ So ſeind dieſelbe in den drey folgenden Capitteln beſchrieben.
Sollen aber die Fruͤchte der Gerechtigkeit vnd Geiſtes in vns wachſen/ ſo muͤſſen die Fruͤchte des Fleiſches vntergehen/ vnd das iſt die taͤgliche/ ware wirckliche rechtſchaffene Buſſe/ darin ein Chriſt ſtets leben vnd ſich vben muß/ ſol anders das Fleiſch getoͤdtet werden/ vnd der Geiſt in vns herꝛſchen.
Darzu iſt von noͤten ein klarer Bericht vom vnterſcheid des Fleiſches vnd Geiſtes/ vnd von den Eigenſchafften der taͤglichen Buſſe.
Darauff gehen die vier folgenden Capittel.
Weil aber aus ſolcher taͤglichen Buſſe/ vnnd toͤdtung des alten Menſchen (denn eines wahren Chriſten Leben nichts anders ſeyn ſol/ denn eine ſtetige Creutzigung des Fleiſches) taͤglich ein newer Menſch herfuͤr kommen ſol/ ſo kan man keine beſſere Ordnung finden/ denn wie vns Chriſtus vnſer HERR mit ſeinem Exempel iſt fuͤrgangen/ darumb folget ferner wie Chriſti Leben vnſer Spiegel ſeyn ſoll/ vnd fahen billich an/ an ſeiner Armut Schmach/ Verachtung/ Kranckheit/ Creutz/ Leyden Todt/ welches heilige Leben Chriſti/ vnſers Fleiſches Creutzigung iſt/ darzu gehoͤret Gebet/ Liebe vnd Demut:
Solches iſt in folgenden fuͤnffzehenden Capitteln begriffen.
An dieſer Niedrigkeit vnd Demut vnſers HERRN Jeſu Chriſti/ ſteigen wir auff/ als an der rechten Himmels Leiter/ in das Hertz GOttes vnſers lieben Vaters/ vnd ruhen in ſeiner Liebe/ deñ an Chriſti Menſchheit muͤſſen wir anfahen/ vñ auffſteigen in ſeine Gottheit.
Da ſchawen wir jhn in Chriſto an/ daß Hertz vnſers lieben Vaters im Himmel/ wir ſchawen Gott an als das hoͤchſte/ ewige/ weſentliche/ vnendliche Gut/ als die vnermeßliche Allmacht/ als die abgruͤndtliche Barmhertzigkeit/ als die vnerforſchliche Weißheit/ als die lauterſte Heiligkeit/ als die vnſtreffliche vnd vntadliche Gerechtigkeit/ als die ſuͤſſeſte Guͤttigkeit/ als die edleſte Schoͤnheit/ als die lieblichſte Holdſeligkeit/ vnd als die holdſeligſte Liebligkeit/ als die frewdenreichſte Seligkeit.
Welches die vornembſten Stuͤcke ſeyn Vitæ contemplatiuæ.
Darzu gehoͤren die acht folgenden Capittel.
Dieweil aber ſolche betrachtungen ohne Gebet nicht geſchehen koͤnnen/ So folgen hernach zehen Capittel vom Gebet vnd ſchoͤnen Lobe Gottes.
Vnd endlich weil ſolche Gottſeligkeit in Chriſto Jeſu/ Verfolgung leiden muß/ ſo folgen dreyzehen Capittel von gedult im Creutz: von hohen Geiſtlichen Anfechtungen wie dieſelbe zu vberwinden/ Gott helff vns das wir alle getrewe nachfolger Chriſti ſeyn/ vnd vns ſeines heiligen Lebens nicht ſchemen/ ſondern dem Lemblein Gottes nachfolgen wo es hingehet/ daß es vns weide vnd leite zu den lebendigen Waſſerbrunnen/ vnd alle vnſere Thraͤnen von vnſern Augen abwiſche.
AMEN.
Johan Arnds Pfarꝛer zu S. Andreas in Eißleben.
Regiſter der Capittel dieſes Andern Buchs von wahrem Chriſtenthumb.
1. JEſus Chriſtus GOTtes Sohn/ iſt vns von vnſerm Himliſchen Vater gegeben zu einem Artzt vnd Heylbrunnen/ wieder das toͤdliche verdamliche Gifft der Erbſuͤnde/ ſampt jhren Fruͤchten/ vnd wieder allen Jammer vnd Elende Leibes vnd der Seelen.
2. Wie ein jeder Chriſt den Troſt des Evangelij auff ſich ziehen/ vnd jhm zueignen ſol.
3. Daß vnſere Gerechtigkeit allein ſtehe in dem voilkommenen Gehorſam vnd Verdienſt Jeſit Chriſti/ vnd in vergebung der Suͤnden/ welche der Glaube ergreifft.
4. Daß der ſeligmachende Glaube in einem wahren Chriſten wircke allerley Fruͤchte der Gerechtigkert/ ſo aus dem innerſten Grund des Hertzens gehen muͤſſen/ ohne alle Heucheley.
Daß auch Gott alle euſſerliche Wercke/ nach dem grunde des Hertzens vrtheile.
5. Daß nicht die Wiſſenſchafft vnd Gehoͤr des Goͤttlichen Worts einen wahren Chriſten mache vnd beweiſe/ ſondern Gottes Wort ins Leben verwandeln/ vnd Gott von Hertzen anruffen/ daß ſem Wort in vns Frucht ſchaffe vnd lebendig werde/ als der Saine Gottes.
6. In der vereinigung mit Chriſto durch den Glauben ſtehet des Menſchen Vollkommenheit vnd Seligkeit/ darzu der Menſch nichts thun kan/ ſondern hindert ſich viel mehr an Gottes Gnade durch ſeinen eignen boͤſen willen.
Chriſtus aber thuts alleine in vns.
7. Die Buſſe recht zu verſtehen iſt noth zu wiſſen/ den vnterſcheidt des alten vnd newen Menſchen/ oder wie Adam in vns ſterben vnd Chriſtus in vns leben ſol/ oder wie der alte Menſch in vns ſterben/ vnd der newe Menſch in vns leben ſol.
8. Wie freundtlich vns Gott zur Buſſe locke/ vnd warumb die Buſſe nicht zu verſeumen.
9. Was Buſſe thun heiſſe/ vnd wie ſie geſchehen muͤſſe/ vnd wie vns Gottes guͤte zur Buſſe leite.
10. Von vier Eigenſchafften der wahren Buſſe.
11. Die Frucht der waren Bekchrung iſt die newe Creatur/ Vnd was ein Cheꝛſt ſey/ nach dem Glauben/ Nemlich/ ein Herr vber alles/ Vnd was Er ſey nach der Liebe/ Nemlich ein Knecht vnter allen/ Vnd wie Chriſti Leben vnſer Spiegel ſey.
12. Wie Chriſtus der rechte Weg vnd Zweck ſey/ der waren Gottſeligkeit/ vnd wo Gotr den Menſchen nicht leitet vnd fuͤhret/ ſo jrret er.
13. Wie Chriſtus das rechte Buch des Lebens ſey/ vnd wie Er vns durch ſeine Arenuth lehret der Welt Herrligkeit verſchntchen.
14. Wie vns der HErr Chriſtus lehret/ durch ſeine Schmach/ Verachtung vnd Verleugnung ſein ſelbſt/ der Welt ehre vnd ruhm verſchmehen.
15. Wie wir durch Chriſtum die Truͤbſal vnd Verachtung der Welt tragen vnd vberwinden ſollen.
16. Wie die Chriſten ſollen jhre Ehre vnnd Ruhm an Chriſto/ vnd im Himmel/ ſuchen vnd haben.
17. Wie wir durch Chriſtum vnd aller Heiligen Exempel die Verleumdung falſcher Zungen vberwindeu ſollen.
18. Wie wir durch die Trawrigkeit vnnd Schmertzen Chriſti/ ſollen die Wolluſt dempffen.
19. Wie wir in dem gecreutzigten Chriſto als in dem Buch des Lebens anſchawen ſollen vnſere Suͤnde/ Gottes Zorn/ Gottes Gerechtigkeit/ Gottes Liebe vnd Gnade.
20. Von der Krafft vnd Nothwendigkeit des Gebets/ in dieſen Goͤttlichen Betrachtungen.
21. Von der Krafft der Edlen Tugendt der Demuth.
22. Alle Wercke eines waren Chriſten/ ſollen in demuth geſchehen/ oder es werden eitel Greuwel vnd Abgoͤtterey daraus.
23. Ein Menſch der ſeine nichtigkeit nicht erkennet/ vnd nicht alle Ehre GOTT gibt/ begehet die groͤſte Suͤnde/ vnd des Teuffels Fall.
24. Von der Edlen Tugendt der Liebe/ vnd jhrer Krafft/ Lauterkeit vnd Reinigkeit.
25. Von etlichen Zeichen dabey man erkennen kan/ ob die ware Liebe Chriſti bey vns ſey.
26. Von Fuͤnfferley liebe Wercken Gottes/ darin vornemlich Gottes Gnade vnd Guͤte leuchtet.
27. Wie ſich der HErr JEſus der liebhabenden Seelen offenbaret/ als die hoͤchſte Liebe vnd das hoͤchſte Gut.
28. Wie das hoͤchſte Gut erkant/ vnd in der Seelen geſchwecht werde.
29. Wie die liebhabende Seele/ Gott in ſeinen Wolthaten anſchawet/ als die mildeſte Guͤtigkeit.
30. Wie ſich Gott der liebhabenden Seelen offenbaret/ als die hoͤchſte Schoͤnheit.
31. Wie ſich Gott der liebhabenden Seelen offenbaret/ als die vnendliche Allmacht.
32. Wie die liebhabende Seele Gott erkennet/ als die hoͤchſte Gerechtigkeit vnd Heiligkeit.
33. Wie die liebhabende Seele Gott ſihet/ als die ewige Weißheit.
34. Wie ein Menſch durchs Gebet die Weißheit Gottes ſuchen ſol/ dabey ein nuͤtzliches Tractaͤtlein vnd Vnterricht/ wie das Hertz zuerwecken/ vnd in einen ſtillen Sabbath vnd ruhe zubringen/ daß Gott darin ſelbſt Andacht vnd Gebet wircket vnd anzuͤnde/ begreifft 12. kurtze Capittel.
35. Eines waren Chriſten/ das iſt Geſalbeten des HErrn Eigenſchafft vnd Kennzeichen/ iſt das Gebet.
36. Von dem nutz/ frucht vnd krafft des Gebets/ vñ was vnſer Gebet muͤſſe fuͤr grund habẽ.
37. Grundt vnd Vrſach/ das Gott vnſer Gebet gewiß erhoͤre.
38. Sieben Gehuͤlffen vnd Adminicula vnſers ſchwachen Gebets.
39. Ein Geſpraͤch der Gleubigen Seelen mit Gott.
40. Ein Geſpraͤch des Glaubens mit der Barmhertzigkeit Gottes.
41. Von dem Herrlichen nutz vnd krafft des Lobes Gottes vnd der Lobgeſaͤnge
42. Was den Menſchen taͤglichen zum Lob Gottes anmahnen vnd treiben ſol.
43. Gott loben iſt des Menſchen hoͤchſte/ Ja Engliſche Herrligkeit.
44. Von der Gedult/ dadurch alles Creutz vberwunden/ vnd die verheiſſene Herrligkeit eewartet wird.
45. Gottes Troſt in Truͤbſal wircket Gedult.
46. Bewegliche Vrſachen zur Gedult:
Et de bono crucis vom Nutz des Creutzes.
47. Spruͤche vnd Exempel von der Gedult vnd Troſt.
48. Es iſt keine Truͤbſal ſo groß/ Gott hat Troſt dagegean verordnet/ Denn Gottes troſt iſt allezeit groͤſſer denn vnſer Elend/ welches die Gedult in vns ſtercken vnd erhalten ſol.
49. Gottes vnfeilbare Warheit vnd Verheiſſung/ ſo nicht betriegen kan/ ſol in vns Gedult wircken.
50. Wie vnd warumb die Hoffnung nicht leſſet zu ſchanden werden/ auch wie dieſelbe Probieret werde/ in Leiblichen vnd Geiſtlichen Anfechtungen.
51. Troſt wider die Schwachheit des Glaubens.
52. Troſt vnd Bericht/ wie man ſich in hohe Geiſtliche Anfechtung ſchicken ſol.
53. Troſt in hohen Geiſtlichen Anfechtungen.
54. Troſt wider die Innerlichen heimlichen verborgenen Anfechtungen des Sathans/ durch boͤſe laͤſterliche Hertzplagẽde gedancken.
55. Von Verzugk Goͤttlicher huͤlffe.
56. Daß man in werendem Creutz das Exempel der hohen gedult Chriſti anſchawen ſol/ vnd die kuͤnfftige ewige Herrligkeit/ dadurch alles Creutz gelindert wird/ wie groß es auch iſt.
57. Troſt wider den Zeitlichen Todt.
58. Daß der Himmel vnd alle Natuͤrliche kraͤffte/ dein Glauben vnd Gebet eines Chriſten/ vnterworffen ſeyn.
Das Ander Buch Vom Waren Chriſtenthumb.
Das erſte Capittel.
JESVS Chriſtus Gottes Sohn iſt vns von vnſerm Himliſchen Vater gegeben zu einem Artzt vnd Heilbrunnen/ wieder das toͤdtliche vnd verdamliche Gifft der Erbſuͤnde ſampt jren Fruͤchten/ vnd wider allen Jam̃er vnd Elende/ Leibes vnd der Seelen.
Eſa: 12. Ihr werdet mit frewden Waſſer ſchoͤpffen auß dem Heilbrunnen.
WCil vnſere Kranckheit vberaus groß/ toͤdtlich/ verdamlich/ vnd allen Creaturẽ zu heilen vnmuͤglich.
So muͤſſen wir auch eine groſſe hohe Goͤttliche ewige Huͤlffe vnd Artzney haben/ welche aus lauter Erbarmung Gottes herflieſſen muß.
Gleich wie vnſer toͤdtlicher Erbſchade herkommen iſt/ auß dem grim̃igen Zorn/ Haß vnd Neid des Teuffels.
Darumb billig der Allmechtige Gott/ die toͤdtliche Wunde vnſer Suͤnde mit ſeiner gnediaen Erbarmung heilet.
Vnd weil der Sathan ſeine hoͤchſte Weißheit/ Kunſt vnnd Geſchwindigkeit gebraucht hat/ das er vns vergiffte/ toͤdte/ verdaͤmme/ So hat auch Gott hinwider ſeine hoͤchſte Weißheit gebraucht durch ſeinen lieben Sohn/ das Er vns heile/ lebendig vnd ſelig mache.
Darumb hat er das Goͤttliche Blut Chriſti zu vnſer Artzney vnd Reinigung vnſer Suͤnde gemacht/ ſein lebendigmachendes Fleiſch zum Brodt des Lebens/ ſeine heilige Wunden zu vnſer Wund- Artzney/ ſeinen heiligen Todt zu wegnemung vnſers Zeitlichen vnnd Ewigen Todes.
Alle vnſere Huͤlffe
auß Gottes erbarmung.
1. Joh: 2. Actor: 20
Eſa: 25. 30 53.
Joh: 6.
2.
Dieſe koͤſtliche Artzney koͤnnen wir nu auß eigenen kraͤfften vnd vermuͤgen nicht annemen.
Dann wir ſind gar zu kranck.
Wir widerſtreben dieſer himliſchen Chur von Natur/ darumb darffſtu O du getrewer vnnd heilſamer Artzt/ nicht auff mich warten/ ſonſt werde ich nimmermehr geſundt/ ſondern zeuch mich jtzo zu dir/ reiß mich von mir gar hinweg/ vnd nim mich gantz an/ ſo du mich gantz heilen wilt.
Leſtu mich in meiner Kranckheit liegen/ ſo muß ich ewig verderben.
Darumb bekehre mich HErꝛ/ ſo werde ich bekehret/ heile mich HErꝛ/ ſo werde ich heil/ hilff mir/ ſo wird mir geholffen/ denn du biſt mein Ruhm.
So lang du deine Barmhertzigkeit auff ſcheubeſt/ ſo lange bleibe ich in meiner Kranckheit vnd Todt.
So lang du verzeuchſt mich lebendig zu machen/ ſo lang behalten mich die bande des Todtes.
Darumb ſchreyet David:
Eyle mir zu helffen/ du biſt mein Helffer vnnd Erretter/ mein Gott verzeng nicht.
Der Menſch kan wegẽ groſſer ſchwachheit die Himliſche Cur nicht annemen.
Jerem: 17
Pſal: 31. 69 70.
3. Ach lieber HErꝛ/ ſolt deine Barmhertzigkeit nicht ſtarck ſein/ mich armen krancken Menſchen auff zurichten/ weil ich mich ſelbſt nicht kan auffrichten?
Solteſtu nicht ſo freundlich ſein zu mir zukommen/ Weil ich durch mich ſelbſt zu dir nicht kommen kan?
Haſtu mich doch ehe geliebet/ ehe ich dich geliebet habe.
Iſt doch deine Barmhertzigkeit ſo ſtarck/ daß ſie dich ſelbſt vberwunden hat/ ſie hat dich ſelbſt ans Creutz gehefftet/ vnd in den Todt geſencket.
Wer iſt ſo ſtarck/ der dich ſtarcken vberwinden kan ohne deine Barmhertzigkeit?
Wer hat doch ſo groſſe macht gehabt dich zufangen/ dich zubinden/ zu Creutzigen/ zu toͤdten/ als deine Liebe/ damit du vns geliebet haſt/ da wir noch Todt in Suͤnden waren?
Dañ du haſt lieber den Todt leiden wollen/ ehe wir ſolten im Todte vnd in der Hellen ewig bleiben.
1. Joh: 4.
Epheſ. 2.
4. Deine Barmhertzigkeit hat dich vns gar zu eigen gemacht vnd gegeben/ vns biſtu geboren/ da du ein Kindlein wurdeſt/ vns biſtu gegeben/ da du ein Opffer wurdeſt/ da dich Gott als ein Lemb lein fuͤr vns alle dahin gegeben/ vnd alles mit dir geſchencket.
O der groſſen Gabe.
Du biſt ein verſenckt Gut/ vnd vnſer eigen Gut.
Siehe aber allhie/ lieber Chriſt/ die Weißheit Gottes.
Gott hat ſich durch das geſchenckte ewige Gut vnſer eigen gemacht/ auff das Er vns da durch jhme hinwider zu eigen machte.
Dañ wer ſo ein hohes geſchencktes guth annimpt/ der macht ſich dadurch den Ge ber zu eigen.
Hinwider wer ein eigen gut hat/ der macht jhm daſſelbe zu nuͤtze auffs beſte er kan: Alſo iſt Chriſtus vnſer worden/ daß wir jhn zu vnſer ſeligkeit brauchen koͤnnen/ wie wir wollen.
Darumb ſiehe lieber Chriſt/ du kanſt jhn brauchen zu einer Artzney deiner Seelen/ zu deiner Speyſe vnd Tranck dich damit zuerquicken/ zu deinem Brunnen des Lebens wider deiner Seelen durſt/ zu deinem Liecht im Finſterniß/ zu deiner frewde in trawrigkeit/ zu deinem Advocaren vnd Fuͤrſprecher wider deine anklaͤger/ zur Weißheit wider deine Torheit/ zur Gerechtigkeit wider deine Suͤnde/ zur Heiligung wider deine vnwirdigkeit/ zur Erloͤſung wider deine Gefaͤngniß/ zum Gnadenſtuel wider das Gerichte/ zur Abſolution wider das letzte Vrtheil/ zu deinem Friede vnd Ruhe wider dein boͤſes Gewiſſen/ zu deinem Sieg wieder alle deine Feinde/ zu deinem Kaͤmpffen wider deine Verfolger/ zu deinem Breutigam deiner Seelen/ zu deinem Mittler wieder Gottes Zorn/ zu deinem Opffer fuͤr deine Miſſethat/ zu deiner ſtaͤrcke wider deiſchwachheit/ zu deinem Wege wider deine Irꝛſal/ zu deiner Warheit wider die Luͤgen/ zu deinem Leben wider den Todt/ zu deinem Rath/ Wenn du keinen Rhat weiſt/ zu deiner Kraff/ wenn du krafftloß biſt/ zu deinem ewigen Vater/ wenn du verlaſſen biſt/ zu deinem Friedefuͤrſten/ wider deine Wiederſacher/ zu deinem Loͤſegelde fuͤr deine ſchuld/ zu deiner Ehrenkron wider deine verachtung/ zu deinem Lehrer wider deine vnwiſſenheit/ zu deinem Richter wider deine beleidiger/ zu deinem Koͤnige wider des Teuffels reich/ zu deinem ewigen Hohenprieſter/ der fuͤr dich bitte.
Eſa: 9.
1.
Cor: 6.
Mancherley geſchmack vñ brauch des Himmelbrots.
Sap: 16. Joh: 4. 6. Eſa: 49. vnd 66. Joh: 12.
vnd 6. 1. Joh: 2. 1. Cor: 1.
Rom: 3.
Matt: 11.
1. Cor: 15
2. Cor: 5. Eſa: 53.
Joh: 14.
Eſa: 9.
Eſa: 63: Matt: 23.
Einer iſt ewr Meiſter.
Pſal: 2. Pſal: 110.
Sihe/ lieber Chriſt/ darzu iſt dir Chriſtus geſchencket vnd gegeben/ bitte du nur taͤglich/ daß du jhn alſo brauchen moͤgeſt/ Vnd das Er ſein heilwertig Ampt alſo an dir erfuͤllen moͤge.
Dann wañ er deine Artzney iſt/ ſo wirſtu geſund.
Wann er dein Brodt iſt/ ſo wird deine Seele nicht hungern.
Iſt er dein Brunn des Lebeus/ ſo wirſtu nicht duͤrſten?
Iſt er dein Liecht/ ſo wirſtu nicht im Finſterniß bleiben?
Iſt er deine Frewde/ wer wird dich betruͤben?
Iſt er dein Advocat/ wer wil dir abgewinnen?
Iſt er deine Warheit/ wer wil dich verfuͤhren?
Iſt er dein Weg/ wer wil dich verirꝛen?
Iſt er dein Leben/ wer wil dich toͤdten?
Iſt er deine Weißheit/ wer wil dich betriegen?
Iſt er deine Gerechtigkeit/ wer wil dich verdammen?
Iſt er deine Heiligung/ wer wil dich verwerffen?
Iſt er deine Erloͤſung/ wer wil dich gefangen halten?
Iſt er dein Friede/ wer kan dich vnruhig machen?
Iſt er dein Gnadenthron/ wer wil dich richten?
Iſt er dein Loßſprechung vnd Abſolution/ wer wil dich vervrtheilen?
Iſt er dein Kaͤmpffer vnd Vorfechter/ wer wil dich ſchlagen?
Iſt er dein Breutigam/ wer wil dich jhm entfuͤhren?
Iſt er dein Loͤſegelt/ wer wil dich in den Schuldthurm werffen?
Iſt er deine Ehrenkrone/ wer wil dich verachten?
Iſt er dein Lehrer/ wer wil dich ſtraffen?
Iſt er dein Richter/ wer wil dich beleydigen?
Iſt er deine Verſoͤnung/ wer wil dich in Gottes Vngnad bringen?
Iſt er dein Mittler/ wer wil dir Gott zuwider machen?
Iſt er dein Fuͤrſprecher/ wer wil dich verklagen?
Iſt er dein Immanuel/ wer wil wider dich ſein?
Iſt er dein Koͤnig/ wer wil dich auß ſeinem Reich ſtoſſen?
Iſt er dein Hoherprieſter/ wer wil ſein Opffer vnd Vorbitte verwerffen?
Iſt er dein Seligmacher/ wer wil dich vnſelig machen?
Wie kanſtu ein groͤſſer Geſchenck haben?
Daß Geſchenck iſt groͤſſer vnd mohr werth/ dann du/ alle Menſchen/ alle Welt/ vnd aller Welt Suͤnde/ jammer vnd elend.
Dann Chriſtus iſt gantz vnſer/ mit ſeiner Gottheit vñ Menſchheit.
Denn wir hatten durch die Suͤnde/ vnſern hoͤheſten Schatz verlohren/ daß hoͤheſte ewige Gut/ welches iſt Gott ſelbſt.
Denſelben hat vns Gott in Chriſto wider geben/ vnd in jm ſich ſelbſt.
Darumb heiſt er Immanuel:
Auff das wir an Chriſto hetten/ beyde einen Gott vnd einen Bruder.
Sihe/ lieber Chriſt/ welch ein groß vnendlich Guth haſtu an Chriſto/ wider allen deinen Jammer vnd Elend.
Wirſtu das recht verſtehen lernen/ ſo wird dir kein Vngluͤck zu groß ſein/ kein Creutz zu ſchwer/ denn Chriſtus iſt dir alles/ vnd in jhm iſt alles dein/ denn er iſt ſelbſt dein/ nicht allein der gecreutzigte Chriſtus/ ſondern auch der Herꝛliche Chriſtus/ mit aller ſeiner Herꝛligkeit/ 1. Corinth:
3. Es iſt alles ewer/ es ſey Paulus oder Apollo/ es ſey Cephas oder die Welt/ es ſey das Leben oder der Todt/ es ſey das gegenwertige/ oder das zukuͤnftige/ alles iſt ewer/ jhr aber ſeid Chriſti/ Chriſtus aber iſt Gottes.
O wir armen Elenden/ Verworffenen/ Verfluchten/ Verdampten Suͤnder/ wie kommen wir zu einem ſolchen groſſen geſchenck? Dañ
Joh: 6.
Joh: 12.
1. Joh: 2.
Joh: 14.
Rom: 8.
Rom: 3.
Pſal: 45. Epheſ: 5.
1. Tim: 2
Zach: 9.
1. Joh: 2.
Eſa: 7.
Jerm: 23.
Pſal: 110.
Luc: 2.
Der gantze Chriſtꝰ iſt vnſer Gott vnd Menſch vnd alles in jhm.
Tu O Domine IEſu es nobis
Iehova Iuſtitiæ, Mediator Dei & Hominum, Summus Sacerdos, Vnctus DEI, Agnus immaculatus, Sacrificium propitiatorium, Impletio Legis, Deſiderium Patriarcharum, Inſpirator Prophetarum, Magiſter Apoſtolorum, Doctor Evangeliſtarum, Lumen confeſſorum, Corona Martyrum, Laus Sanctorum, Reſurrectio Mortuorum, Primogenitus ex mortuis, Beatorum Gloria, Angelorum læticia, Mœrentium Conſolator, Peccatorum Iuſticia, Afflictorum Spes, Miſerorum refugium, Advenarum cuſtos, Peregrinantium comes,
Du HErꝛ JEſu biſt vns/
Der Gott vnſer Gerechtigkeit/ (ſchen/ Ein Mittler zwiſchen Gott vnd Men- Vnſer ewiger Hoherprieſter Der Geſalbte des HErꝛn/ Ein vnbeflecktes Laͤmblein/ Vnſer Verſoͤhn Opffer/ Erfuͤllung des Geſetzes/ Daß verlangen der Patriarchen/ Ein Eingeber der Propheten/ Ein Meiſter der Apoſteln/ Ein Doctor der Evangeliſten/ Eir Liecht der Bekenner/ Eine Kron der Maͤrterer/ Ein Lob der Heiligen/ Eine Aufferſtehung der Todten/ Der Erſtgeborner von den Todten/ Der ſeligen Herꝛligkeit/ Der Engel Frewde/ Der trawrigen Troͤſter/ Der Suͤnder Gerechtigkeit/ Der Truͤbſeligen Hoffnung/ Der Elenden Zuflucht/ Der Frembdlingen Huͤter/ Der Pilgram Geferte/
Errantium via, Derelictorum auxilium, Languentium virtus, Protector ſimplicium, Fortitudo rectorum, Merees juſtorum, Caritatis incendium, Auctor fidei, Ancora ſpei, Flos humilitatis, Roſa manſuetudinis, Radix virtutum, Exemplar patientiæ, Orationis inflammatio, Arbor ſanitatis, Fons beatitatis, Panis vitæ, Caput Eccleſiæ, Sponſus animæ, Margarita pretioſa, Petra ſalutis, Lapis vivus, Hæres omnium, Rex gloriæ.
Salus mundi,
Der Irꝛenden Weg/ Der Verlaſſenen Huͤlffe/ Der ſchwachen Krafft/ Der Einfeltigen Beſchirmer/ Der Auffgerichteten Stercke/ Der Gerechten Lohn/ Eine Entzuͤndung der Liebe/ Ein Anfaher des Glaubens/ Ein Ancker der Hoffnung/ Eine Blume der Demuth/ Eine Roſe der Sanfftmuth/ Eine Wurtzel der Tugenden/ Ein Spiegel der Gedult/ Des Gebets Entzundung/ Ein Baum der Geſundheit/ Ein Brunn der Seligkeit/ Daß Brodt des Lebens/ Daß Haͤupt der Kirchen/ Ein Breutigam der Seelen/ Eine koͤſtliche Perle/ Ein Felß des Heils/ Ein lebendiger Eckſtein/ Ein Erbe vber alles/ Ein Koͤnig der Ehren/ Daß Heil der Welt
Triumphator inferni, Princeps pacis, Leo fortis, Pater futuri ſeculi, Dux ad patriam, Sol Iuſticiæ, Stella matutina, Cœleſtis Ieruſalem inextinguibile (lumen, Candor lucis æternæ, Speculum ſine macula, Splendor divinæ Maieſtatis, Imago paternæ bonitatis, Sapientiæ Theſaurus, AEternitatis abyſſus, Principium ſine principio, Verbum continens omnia, Latitudo amplectens omnia, Vita vivificans omnia, Lux illuminans omnia, Veritas judicans omnia, Conſilium moderans omnia, Norma dirigens omnia, Pietas ſuſtentans omnia, Totumq; omnium bonorum complementum.
Ein Vberwinder der Hellen/ Ein Fuͤrſt des Friedens/ Ein ſtarcker Loͤwe/ Ein Ewiger Vater/ Ein fuͤhrer ins ewige Vaterlandt/ Die Sonne der Gerechtigkeit/ Ein Heller Morgenſtern/ Ein Vnaußleſchliches Liecht des Himliſchen Jeruſalems/ Die klarheit des Ewigen Liechtes/ Ein vnbefleckter Spiegel/ Ein glantz der Goͤttlichen Mayeſtaͤt/ Daß Ebenbild der Vaͤterlichẽ guͤtigkeit/ Ein Schatz der Weißheit/ Ein Abgrundt der Ewigkeit/ Ein Anfang ohne Anfang/ Daß ewige Wort/ das alles traͤgt/ Eine weite die alles begreifft/ Ein Leben/ das alles lebendig machet/ Ein Liecht/ das alles erleuchtet/ Die Warheit/ die alles richtet/ Ein Raht der alles regiert/ Ein Richtſchnuer/ die alles eben machet/ Die Liebe/ die alles erhelt/ Vnd ein gantzer Begriff alles vollkommenen Gutes.
Sihe das iſt das groſſe vnendliche geſchenck/ daß Gott dem ſterblichen Menſchen gegeben hat.
Das II. Capittel.
Wie ein Jeder Chriſt dieſen Troſt auff ſich ziehen/ vnd jhm zueignen ſol.
Luc: 19. Des Menſchen Sohn iſt kommen zu ſuchen/ vnd ſelig zu machen das verlohren iſt.
DEr erſte Haͤuptgrundt/ daß ein Jeder Chriſt der vergebung der Suͤnden/ vnd Chriſti Verdienſtes ſich zu troͤſten habe/ ſind die allgemeine Verheiſſung/ vnter denen nicht der geringſte iſt dieſer Spruch/ Lucæ 19.
Dann ſo Chriſtus kom̃en iſt die verlornen zu ſuchen/ ſo wird er dich auch freylich ſuchen.
Dann du biſt auch derſelben einer.
So er kommen iſt die Verdampten ſelig zu machen/ So wird er dich auch ſelig machen.
Actor: 17. Gott hat befohlen allen Menſchen an allen enden Buſſe zu thun/ darumb/ daß Er einen tag verordnet hat/ an welchem Er richten wird den Erdenkreiß.
Diß iſt eine troͤſtliche Schlußrede:
Chriſtus wird den gantzen Erdenkreiß richten/ Darumb gebeut Gott/ daß alle Menſchen Buſſe thun ſollen/ daß ſie dem ſchrecklichen Vrtheil der Verdamniß entflihen moͤgen.
Welches auch S.
Petrus widerholet in der 2. am 3. Gott wil nicht/ das Jemand verlohren werde/ Sondern das ſich Jederman zur Buſſe kehre.
Da haſtu den allgemeinẽ gnedigen willen Gottes gegen dich/ Deſſen ſich troͤſtet der groſſe Suͤnder Manaſſe in ſeinem Gebet/ da er ſpricht: Du haſt nach deiner groſſen Guͤte Buſſe verheiſſen/ zur vergebung der Suͤnden/ Vnd haſt die Buſſe nicht den Gerechten geſetzet/ ſondern den Suͤndern.
Sihe/ was dieſer thut/ daß thue du auch.
Dann Gott hat mit ſolchen Exempeln bezeuget/ daß er wolle Buſſe annemen fuͤr die Suͤnde.
Allgemeine Verheiſſung erſtrecken ſich vber alle Menſchen.
Troͤſtliche Schlußre de.
Sap: 13.
2.
Der ander Grundt iſt ſein tewrer Eydt.
Denn damit du an dem gnedigen willen Gottes gegen dich nicht zweiffeln ſolſt/ hat er ſeinen willen/ vnd allgemeine Verheiſſungen mit einem tewren Eyd bekrefftiget.
Ezech: 33.
So war ich Lebe/ wil ich nicht den Tod des Suͤnders/ ſondern das ſich der Suͤnder bekehre vnd lebe.
Meinſtu/ das ich an dem Tode des Gottloſen einen wolgefallen habe?
Als wolt er ſprechen:
Wie kan der am Tode luſt haben/ der das Leben ſelbſt iſt? wann ſich der Gottloſe bekehret/ ſo ſol er leben.
Es ſol jm nicht ſchaden/ daß er iſt Gottloß geweſt/ vnd aller ſeiner Suͤnden/ die er gethan hat/ ſol nimmermehr gedãcht werden.
Sihe/ Gott wil die Gottloſen/ die Suͤnder bekehret haben/ biſtu nicht auch ein Suͤnder?
Dieſen Eydt erklaͤret S.
Paul: 1. Timoth:
1. Es iſt ein tewres werthes Wort/ daß Jeſus Chriſtus in die Welt kommen iſt/ die Suͤnder ſelig zu machen.
Iſt nun Chriſtus kom̃en die Suͤnder ſelig zu machen/ ſo biſtu auch einer von denen/ vmb welcher willen Chriſtus kommen iſt.
Eyd Gottes begreifft alle Suͤnder vnd Gottloſe.
Das Gott der Suͤnden nicht mehr gedencken wil/ verheiſſet er dreymahl: Einmahl Eſa: 43.
Ich tilge deine Vbertretung/ vmb meinet willen/ vnd gedencke deiner Suͤnden nicht.
Das andermahl Jerem: 31.
Daß ſol der Bund ſeyn:
Ich wil jhnen jhre Suͤnde vergeben/ vnd derſelben nicht gedencken.
Das drittemahl Ezech: 18.
Wo ſich der Gottloſe bekehret von ſeinen Suͤnden/ ſo ſol er leben vnd nicht ſterben.
Es ſol aller ſeiner Vbertretung/ die er begangen hat/ nicht gedacht werden.
Hober vñ tewrer Eydt.
Die vrſach aber/ warumb Gott der Suͤnden nicht mehr wil gedencken/ iſt die vollkommene bezahlung vnd verſoͤhnung.
Dann was vollkoͤmlich/ ja vberfluͤſſig bezahlt iſt/ das muß auch vergeſſen ſeyn.
Vnd weil Gott gruͤndlich verſoͤhnet/ außgeſoͤhnet/ durchſoͤhnet iſt durch das aller Heiligſte Opffer Chriſti/ ſo kan er ja nicht mehr mit vns zuͤrnen/ noch der Suͤnden ewig gedencken.
Warumb Gott vnſer Suͤnde nicht ewig gedencken wil.
Dieſen Eydt widerholet GOtt der HErꝛ Eſa: 45. Wendet euch zu mir/ ſo werdet jhr ſelig aller Welt ende.
Ich ſchwere bey mir ſelbſt/ vnd ein Wort der Gerechtigkeit gehet aus meinem Munde.
Dieſen Eydt erkleret die Epiſtel an die Hebreer am 6. Gott da er wolte den Erben der Verheiſſung vberſchwenglich beweiſen/ daß ſein Rhat nicht wancket/ hat er einen Eydt dazu gethan/ auff das wir durch zwey ſtuͤcke/ die nicht wancken (Dann es iſt vnmuͤglich das Gott liege) einen ſtarcken Troſt haben/ vnd halten an der angebotenen Hoffnung/ welche wir haben als einen ſichern vnnd feſten Ancker vnſer Seelen/ das iſt/ durch Gottes Rhat oder Verheiſſung/ vnd durch ſeinen Eyd hat er ſeinen gnedigen willen verſiegelt vnd bekrefftiget.
3. Der dritte Grundt iſt der ewige Gnadenbundt/ welcher da ſtehet in vergebung der Suͤnden/ Jerem: 31.
Das ſol der Bundt ſein:
Ich wil jhnen jhre Suͤnde vergeben.
Dieſer Bundt vnd Teſtament iſt durch Chriſti Todt beſtetiget/ darumb iſt es Ewig.
Darumb ſpricht Eſaias am 54. Der Bundt des Friedens ſol nicht hinfallen/ ſpricht der HErꝛ dein Erbarmer/ Eſa: 55.
Ich wil mit euch einen ewigen Bundt machen/ die gewiſſe gnade Davids/ das iſt/ Chriſti/ Deut: 4. Der HERR dein Gott iſt ein Barmhertziger Gott/ er wird dich nicht laſſen verderben/ noch vergeſſen ſeines Bundes.
Pſalm 111.
Er gedencket ewiglich an ſeinen Bundt:
Vnd damit du dich dieſes ewigen Bundet troͤſten kanſt/ das dich Gott auch in demſelben eingeſchloſſen/ ſo hat er denſelben mit dir inſonderheit widerholet/ vnd dir inſonderheit auffs newe denſelben beſtetigt in der heiligen Tauffe/ Daher S. Petrus die Tauffe nennet einen Bundt/ eines guten gewiſſens mit Gott/ Darumb hat ſich Chriſtus auch Taͤuffen laſſen am Jordan/ vnd iſt mit dir in den Bundt getreten.
Gnadenbund iſt mit allen gleubigen gemacht.
Rom: 4. Gal: 3. Vnd wiederholet in der Tauffe.
1. Pet: 3.
4. Der vierde Grundt iſt nun der Todt Chriſti/ dadurch der Bundt vnd Teſtament Gottes beſtetiget iſt.
Da bedencke nun/ fuͤr wem der Todt Chriſti geſchehen? S.
Paulus antwortet dir/ 1. Theſ:
5. Einer iſt fuͤr alle geſtorben. S. Johannes ſpricht:
Er iſt die Verſoͤhnung fuͤr der gantzen Welt Suͤnde.
S. Johannes der Taͤuffer ſpricht: Sihe/ das iſt Gottes Lamb/ das der Welt Suͤnde traͤgt.
Welches S. Paulus troͤſtlich erkleret:
Wie durch eines Menſchen Suͤnde die Verdamnuͤß vber alle Menſchen kommen iſt: Alſo iſt durch eines Gerechtigkeit die Rechtfertigung des Lebens vber alle Menſchen kommen.
Da S. Paulus gegen einander helt Adam vnd Chriſtum.
Solte Adams Suͤnde kraͤfftig ſein vber alle Menſchen/ vnd Chriſti Gerechtigkeit ſolte nicht viel kraͤfftiger vnd mechtiger ſeyn?
Iſt die Suͤnde mechtig/ ſo iſt die Gnade noch mechtiger.
Darumb/ auff das S. Paulus beweiſe/ das Chriſti Verdienſt allgemein ſey/ vnd alle Menſchen angehe/ ſetzet er eine Herꝛliche Schlußrede/ 1. Timoth:
2. Es iſt ein Mittler zwiſchen GOtt vnd den Menſchen/ der Menſch Jeſus Chriſtus/ der ſich ſelbſt gegeben hat fuͤr alle zur Erloͤſung.
Derhalben ſo wil auch Gott/ das allen Menſchen geholffen werde/ vnd zur Erkentnuͤß der Warheit kommen/ weil Chriſtus ſich fuͤr alle gegeben hat zur Erloͤſung.
Vnd das meinet S.
Paulus Coloſſ: 1. das durch Chriſtum alles verſoͤnet iſt/ was im Him̃el vnd Erden iſt.
Welches er auch bezeuget/ Rom: 8. Gott hat ſeines eignen Sohns nicht verſoͤnet/ ſondern fuͤr vns alle dahin gegeben.
Sihe/ in dieſer zahl biſtu auch.
Dann bey Gott iſt kein anſehen der Perſon/ Actor: 10. Sage mir/ fuͤr wem iſt Chriſtus geſtorben? fuͤr die Suͤnder.
Iſt er nun fuͤr die Suͤnder geſtorben/ ſo iſt er auch fuͤr dich geſtorben/ weil du auch ein Suͤnder biſt.
1. Joh: 2.
Joh: 1.
Ronn 5.
Chriſti Verdienſt allgemein
5. Der fuͤnffte Grundt iſt der allgemeine Beruff/ welcher da fleuſſet aus dem allgemeinen Verdienſt Chriſti.
Dann weil derſelbe fuͤr aller Welt Suͤnde geſchehen/ ſo iſt auch daſſelbe geprediget worden allen Creaturen/ Marc: 16.
Der HErꝛ ſpricht Matth:
9. Ich bin kom̃en die Suͤnder zur Buſſe zu ruffen/ vnd nit die Gerechten.
Sihe du biſt ein Suͤnder/ darum̃ hat dich der HErꝛ geruffen/ Wo zu? zur Buſſe.
Warumb? daß du vergebung der Suͤnden erlangen ſolt durch den Glauben.
Darumb hat er predigen laſſen in aller Welt/ Buſſe vnd vergebung der Suͤnden/ Luc: 24. Darumb ſpricht S. Paulus Col:
1. Daß Evangelium iſt geprediget allen Creaturen/ die vnter dem Himmel ſindt.
Warumb hat aber Gott das Evangelium predigen laſſen?
Den Glauben auff zurichten vnd anzuzuͤnden/ wie zu in Roͤm: am 10. troͤſtlich beſchrieben iſt:
Wie ſollen ſie anruffen an den ſie nicht gleuben?
Wie ſollen ſie gleuben/ von dem ſie nicht gehoͤrt haben?
Nun laͤſſet dich aber Gott nicht vergeblich ruffen.
Er iſt kein Heuchler/ es iſt jm ein rechter ernſt.
Er wil/ du ſolt ſeinem Goͤttlichen Beruff folgen.
Zuͤrnet auch mit ernſt vber die ſo ſeine Mahlzeit vnd Hochzeit verachten/ Matth: 22. Luc: 14. Denen aber die durch den Glauben dieſen Beruff annemen/ hat er die troͤſtliche verheiſſung gegeben/ vnd dieſelbe an den Glauben gebunden/ daß alle die an jhn gleuben/ nicht ſollen verlohren werden/ ſondern das ewige Leben haben/ Joh: 3. Ja das er auch denſelben Glauben biß ans ende erhalten wolle/ biß des Glaubens ende die Seligkeit darauff folget.
Allgemeiner Beruf gehet vber alle Creaturen.
1. Pet: 1. Philip:
1. Rom: 8. Epheſ: 1.
6. Der ſechſte Grundt iſt das inwendige Zengnuͤß des heiligen Geiſtes/ der in dir ſeufftzet nach der Gerechtigkeit/ mit welchem du verſiegelt biſt.
Dieſer Geiſt beweget ohn vnterlaß dein Gewiſſen/ vnd laͤſſet dir keine ruhe/ ſtraffet dich ohn vnterlaß/ ſtellet dir deine Suͤnde fuͤr Augen/ treibet dich zur Buſſe/ ruffet dir inwendig vnd vber zeugt dich/ wolt dich gerne von Suͤnden abhalten vnd bekehren.
Vnd wann du das gleich verbergen wolteſt/ ſo kanſtu es nicht.
Dieſer Zeuge Chriſti in dir ſchweiget nicht.
Wann du gleich die Ohren zuſtopffeſt/ ſo hoͤreſtu jhn doch inwendig.
Vnd wann du das gleich nicht verſtehen wilt/ ſo muſtu jhn doch empfinden vnd leiden.
Welches ja ein vnwiderſprechlich/ krefftig/ thetig/ lebendig Zeugnuͤß iſt/ daß dich Gott gern wolt ſelig haben.
Gott ruffet alle Menſchen zur Buſſe inwendig durchs gewiſſen.
7. So haſtu ſo viel Exempel/ daß Gott die Suͤnder hat angenommen/ die ſich zu jhm bekehret haben.
Es iſt ja kein Gerechter vnter allẽ Menſchen/ ſie ſind alle Suͤnder/ nicht allein David/ Manaſſe/ Petrus/ Paulus/ Maria Magdalena/ Zacheus/ ſondern alle Menſchen.
Dann es iſt kein vnterſcheidt/ wir haben alle geſuͤndiget/ vnd mangeln alle des Ruhms/ den wir fuͤr Gott haben ſollen.
Fuͤr jhm iſt Niemand vnſchuldig.
Wie er nun einen Suͤnder hat angenommen: Alſo nimpt er alle Suͤnder an.
Dann bey jhm iſt kein anſehen der Perſon.
Es iſt keiner beſſer fuͤr jhm/ dann der ander.
Wir werden alle aus Gnaden ohn Verdienſt gerecht/ vnd duͤrffen alle vergebung der Suͤnden.
Wenn er wil Suͤnde zu rechnen/ wer wird fuͤr jhm beſtehen?
Dañ fuͤr jm iſt kein Lebendiger Gerecht/ wann er mit vns wil ins Gericht gehen.
Hat Gott einen bußfertigen Suͤnder angenommen?
So nimpt er ſie alle an/ denn es iſt bey jhm keinvnterſcheidt.
Rom: 3. Exod: 32.
Actor: 10.
Epheſ: 2.
Pſal: 32. 130. 143.
8.
So iſt auch Chriſti Verdienſt nicht allein genug/ ſonder vberley genug/ fuͤr aller Menſchen Suͤnde/ ſie ſind ſo groß/ ſo viel vñ ſchrecklich als ſie wollen.
Chriſti Verdienſt iſt nicht allein eine genugſame gleichgeltende Bezahlung vnd rantzun/ ſondern eine vbergeltẽde/ vberwichtige/ weitvolkom̃ene vnd groͤſſere Bezahlung dann aller Welt Suͤnde.
Warum̃ wolteſtu dich dañ ſelbſt ausſchlieſſen/ vnd dich dieſer Bezahlung nit annemen?
Du biſt ja auch ein Menſch?
Nun ſpricht der HErꝛ: Des Menſchẽ Sohn ſey nicht kom̃en die Seele der Menſchen zuverderben/ ſondern zuerhalten.
Du biſt ja auch in der Welt?
Nun ſpricht S. Paulus:
Gott hat die Welt in Chriſto verſoͤhnet. Vnd S. Johannes ſpricht:
Er iſt die Verſoͤhnung fuͤr der gantzen Welt Suͤnde/ das iſt fuͤr alle Suͤnde/ eines jedern Menſchen.
Chriſti Verdienſt vnd Bezalung iſt groͤſſer denn aller Menſchen Suͤnde.
Luc: 9.
1.
Cor: 5. 1. Joh: 2.
9.
So iſt Chriſti Verdienſt eine vnendliche/ ewige Bezahlung/ die kein zahl kein Maß/ kein ende hat wegen der hohen Perſon/ ſo fuͤr vns gelitten/ die Gott vnd Menſch iſt.
Warumb wolteſtu dann dieſem hohen Verdienſt eine Zahl/ ein Maß/ ein Ende ſetzen/ daß er eben an dir ſolt auff hoͤren/ vnd dich vnd deine Suͤnde nicht mit begreiffen ſolte?
Ja wann ein jeder Menſch aller Welt Suͤnde allein auff den Halß hette/ vnd ſo viel welt voll ſuͤnde werẽ/ ſo viel Menſchen ſein/ ſo were doch Chriſti Verdienſt vnd Gerechtigkeit groͤſſer.
Warumb wolteſtu dich dañ deſſelben nicht auch annemen?
Daß iſt die Tieffe des Meers/ darein GOtt vnſere Suͤnde geworffen.
Daß iſt das der 103. Pſalm ſpricht:
So hoch der Himmel vber der Erden iſt/ leſt GOtt ſeine Gnade walten vber alle/ die jn fuͤrchten/ ſo weit der Abend vom Morgen/ leſt er vnſere Vbertretung von vns ſeyn.
Daß iſt die ewige Erloͤſung/ davon die Epiſtel an die Hebreer am 9. ſagt:
Diß iſt/ daß S. Paulus ſagt.
Wer wil Verdammen/ Chriſtus iſt hie/ der geſtorben/ Gott iſt hie der gerecht machet.
Vnendliche Bezalung begreifft aller Menſchen Suͤnde.
Mich: 7.
Rom: 8. Volkom̃ener Gehorſam Chriſti gilt fuͤr alle menſchē
10. So iſt Chriſti Gehorſam vollkommen/ Weil Er dem willen ſeines Vaters/ vnd dem Geſetz in allen Puncten hat genung gethan/ allen Vngehorſam aller Menſchen zuverſoͤhnen.
Dann ſo eines Menſchen Suͤnde vnd Vngehorſam durch jhn nicht were hinweg genommen/ ſo were ſein Gehorſam nicht vollkommen/ So were Adams Vngehorſam kraͤfftiger vnd maͤchtiger zur Suͤnde dann Chriſti Gehorſam zur Gerechtigkeit.
Welches aber nicht ſein kan/ Wie Sanct Paulus zun Roͤmern am fuͤnfften ſpricht.
Warumb wolteſiu dich dann aus dem vollkommenen Gehorſam Chriſti ſelbſt ausſchlieſſen/ vnd dich deſſelben nicht annemen?
Bedencke/ Warum̃ Chriſtus ſo einen tieffen Gehorſamb vnd erniedrigung biß zum Tode des Creutzes/ daß iſt/ biß in den ewigen Fluch/ ſeinem Himliſchen Vater geleiſtet/ auf dz er die/ ſo vnter dem fluch des Geſetzes warẽ/ erloͤſet.
Sihe/ vnter dem hauffẽ biſtu auch.
Vnd dieſe allertieffſte erniedrigung hat/ darum̃ geſchehen muͤſſe/ weil vnſere erſte Eltern die ehre der allerhoͤchſten Gottheit begehret vnd angetaſtet haben.
Daß hat Chriſtus mit der allertieffeſten ſchmach vnd erniedridrigung buͤſſen muͤſſen/ vnd ein Fluch werdẽ/ auff das auff alle/ ſo in Adam verfluchet/ der Segen kommen moͤchte.
Wie Adams vngehorſam kraͤfftig geweſt iſt zur Suͤnde vber alle Menſchen
Alſo iſt Chriſti ge horſam viel kraͤfftiger alle Suͤnde aller Menſchen hinweg zu nemen.
Galat. 3.
Galat: 3.
Wie aus Adam der Fluch vber alle Menſchn: Alſo aus Chriſto der Segen vber alle Menſchen
11. So gehet Chriſti Koͤniglicher Sieg/ Triumph/ vberwindung vber alle Macht der Suͤnden/ vber alle menge der Suͤnden/ vber alle groͤſſe der Suͤnden/ vber alle Gewalt des Teuffels/ des Todtes/ der Helle/ wie ſolt dann Chriſti Sieg vñ Vberwindung nicht vber deine Suͤnde gehen?
Solte dann deine Suͤnde allein ſtaͤrcker ſein dann Chriſtus/ der Allmechtige Koͤnig?
Hat er alle ſeine Feinde zum Schemel ſeiner Fuͤſſe gelegt/ wie ſolten dann deine Suͤnde allein vber Chriſtum herꝛſchen?
Wie ſolſtu dich aus dieſem gewaltigen Sieg vnd Triumph Chriſti allein ausſchlieſſen.
Chriſti Sieg gehet vber alle Suͤnde aller Menſchen
12. So iſt Chriſti Koͤnigliches hohes Prieſterthumb ewig.
Pſal. 110. Hebr. 9.
Er vergibt allen Suͤnde/ die jhn darumb bitten.
Er gibt allen den heiligen Geiſt/ die jhn darumb bitten.
Er verſagt niemand ſein Ampt/ Er kans auch nicht thun.
Dann er iſt ein Heyland der Welt/ ein Mitler zwiſchen Gott vnd den Menſchen.
Wann er nun einem Menſchen/ der jhn anlieffe/ ſein Ampt verſagte/ ſo were er kein Mitler/ vnd wie ſolt er ſein hohes Prieſierliches Mitler Ampt einem Menſchen verſagen?
Beut ers doch allen Menſchen an/ vnd allen Suͤndern.
Kompt her zu mir alle/ die jhr muͤheſelig vnd beladen ſeid.
Alle die jhr duͤrſtig ſeid/ kompt her zum Waſſer des Lebens.
Leſſet vns doch der Herr bitten durch ſeine Bottſchafften vnd Legaten/ wir ſollen vns mit Gott verſoͤhnen laſſen/ vnd beut vns ſein Verſoͤhnampt an.
Er ſuchet ja die verlorne Schaffe/ er nimpt ja den verlornen Sohn an.
Siehe du biſt ja auch ein Menſch/ warumb wolteſtu dann das Mitlerampt Chriſti zwiſchen dir armen Menſchen vnd zwiſchen Gott ausſchlahen/ vnd ſelbſt verwerffen/ vnd dich ſelbſt aus dem hohen troͤſtlichen Hohenprieſterlichem Mitlerampt außſchlieſſen.
Chriſti ho he Prieſter liche Mitler Ampt ſchleuſſet keinẽ Men ſchen aus.
Matth. 11.
Joh. 7. Eſa. 55. 2. Cor. 5.
Ezech. 34. Luc. 15.
Das III. Capittel.
Daß vnſere Gerechtigkeit fuͤr GOTT allein ſtehe in dem vollkommenen Gehorſam/ vnd Verdienſt Jeſu Chriſti/ vnd in vergebung der Suͤnden/ welche der Glaube ergreiffet.
Rom. 5. Wie durch eines Menſchen vngehorſam viel Suͤnder worden ſeyn.
Alſo ſind durch eines Menſchen gehorſam viel gerccht worden.
GLeich wie ein guter Bawmeiſter/ wann er ein hohes Gebew auffrichten will/ zuuor einen tieffen beſtendigen grund legen muß: Alſo der gnedige vnd barmhertzige Gott/ als er wolte das hohe ewige Gebew vnſerer Seligkeit vnd Gerechtigkeit aufffuͤhren/ legt er den grund in die tieffe ſeiner Barmhertzigkeit/ vnd auff den ewigen vnd beſtendigen grund der Perſon vnd Ampts/ ſeines lieben Sohns vnſers Herrn Jeſu Chriſti/ als auff den rechtẽ Felſẽ des Heils der nicht wancket/ wie er ſolches durch den Propheten Eſaiam am 28. verheiſſen hat: Siehe/ ich lege einen Grundſtein in Sion/ einen bewerten Stein/ einen koͤſtlichen Eckſtein/ der wol gegruͤndet iſt/ wer gleubet/ der fleuget nicht.
Grundt vnſer Gerechtigkeit vnnd Seligkeit iſt Gottes Barmher tzigkeit in Chriſto.
Welchen Grund vnd Felß der Herr S. Petro zeiget/ vnd andeutet/ darauff er ſeine gemeine bawen wolle ſo feſt vnd gewiß/ daß ſie auch die Pforten der Hellen nit vberweltigẽ ſollen.
Welchen grund auch S. Paulus vnd Petrus predigen 2. Ti. 1. 1. Pet. 2. vnd der 118. Pſ. gruͤndet ſich auch auf dieſen wunderꝛichẽ Eckſtein.
Auf dieſẽ grund hat Gott vnſere gerechtigkeit/ ſeligkeit/ vñ den Glauben erbawet.
Gleich wie aber vnſer gnediger lieber himliſcher Vater/ deñ grñd vnſer ſeligkeit vñ gerechtigkeit in den tieffen abgrund ſeiner barmhertzigkeit gelegt hat/ in ſeine ewige liebe/ in ſeinem lieben Son/ in ſein allerfreundlichſtes Vaterhertz: Alſo hat er auch dieſelbe geleget in die tieffe vnſers Hertzens/ in den innerſten grund vnſerer Seelen/ auff daß durch das newe Goͤttliche Liecht vnd Krafft des Glaubens/ den er in vns durch den heiligen Geiſt wircket/ allein Chriſti Gerechtigkeit ergriffen/ vnd vns aus gnaden allein durch denſelben Glauben zugerechnet vnd geſchenckt werde/ ohne alle vnſere vorgehende vnd nachfolgende Wercke/ darumb/ 1. Auff daß er den Menſchen von innen heraus rechtfertige aus dem grunde der Seelen/ gleich wie der Menſch in den innerſten krefften der Seelen abgruͤndlich tieff vergifftet iſt durch den Satan.
Matt. 16.
Vrſachen warumb GOtt die Seligkeit dem Glan ben zuſchreibe.
2. Muß vnſere Gerechtigkeit allein aus dem Glauben kommen/ weil denſelben Gott wircket/ auff daß er beſtehe allein in Gottes Wercke/ vnd nicht in euſſerlichen Menſchen Wercken/ oder heucheley/ wie die Phariſeiſche gerechtigkeit/ die nur außwendig war/ vnd nicht im Hertzen grund 3. Auff daß vnſer Hertz/ Geiſt/ vnd Seele ſich wieder abwendete von allen eigenen Menſchlichen krefften vnd vermuͤgen/ zu welchen ſie ſich durchs Teuffels verfuͤhrung geneiget hatte durch eigene ehre/ liebe vnd Hoffart/ vnd dagegen ſich bloß lauter wendete zu Chriſto/ zu ſeinem thewren verdienſt vnnd gnugthuung:
Aus welchem allein vergebung aller vnſer Suͤnde aus gnaden herfleuſſet/ darumb/ daß Chriſtus Jeſus allein fuͤr der Welt Suͤnde gnug gethan/ vnd den Vater verſoͤhnet.
4. Auff daß Chriſti Gerechtigkeit vnſer eigen wuͤrde durch den Glauben/ Darumb er auch durch ſein Wort vnd Geiſt in vnſern Hertzen den Glauben wircken vnd anzuͤnden leſſet/ auff daß wir durch denſelben dieſes vnausſprechlichen Schatzes theilhafftig werden koͤnnen.
Dann diß iſt der hoͤheſte vnaußdenckliche/ vnd vnaußſprechliche Troſt/ daß vnſer gerechtigkeit nicht eines Menſchen/ nicht eines groſſen Heiligen/ nicht eines Engels gerechtigkeit iſt/ ſondern Chriſti gerechtigkeit/ GOStes gerechtigkeit/ GOTT iſt hie/ der gerecht macht.
Darumb/ wann eines Menſchen Suͤnde die gantze Welt erfuͤllete/ ſo iſt doch Chriſti verdienſt groͤſſer/ Dann er iſt Iehova iuſtitia noſtra, der Gott der vnſer gerechtigkeit iſt.
Solt dañ die ſuͤnde mechtiger ſeyn dann Gott?
Iſt gleich als wann man einen guͤlden ſchuͤldig were/ vnnd man bezalte den Schultherꝛn mit tauſentmal tauſent Cent.
Goldes/ ſo iſt Chriſti Blut/ welches S.
Paulus Gottes Blut nennet/ zu rechnen gegen vnſere Suͤnde/ ſo groß iſt Chriſti gerechtigkeit/ die er vns ſchencket durch den Glauben/ alſo/ daß wir nicht allein durck jn gerecht werden/ ſondern daß wir in jhm werden die gerechtigkeit ſelbſt/ 2. Cor. 5.
Dann gleich wie es nicht gnug iſt/ daß man ein armes kleines Kind weſchet vnd reiniget von ſeiner vnſauberkeit/ vnnd leſſets darnach nackend liegen/ ſondern mann muß es auch wider anziehen/ mit weiſſen reinen Heinbdlein vnd reinen Tuͤchern bekleiden/ Ezech. 16.
Alſo hat vns Chriſtus vnſer HErr nit allein rein gewaſchen mit ſeinem blut/ ſondern auch mit dem Kleid deß Heils/ vnnd mit dem Rock der Gerechtigkeit bekleidet.
Dann wir haben zweyfaltigs entfangen von der Handt deß HErrn.
Welches Kleid der Prophet Eſaias am 61. nennet ein Prieſterlich Kleid/ das iſt/ ein heilige kleid/ vñ der 29. Pſ. einen heiligen Schmuck/ vnd Apoc. 19. Weiſſe ſeide/ welches iſt die Gerechtigkeit der Heiligen.
Der Prophete Amos am 6. nennets ſtroͤme der Gerochtigkeit/ S. Paulus Roͤm. 5. eine mechtige vberfliſſende Gnade/ Eph. 2. den vberſchwencklichẽ reichthumb der gnade.
Das iſt/ ſo eine groſſe gerechtigkeit/ das ſie kein menſch außdencken kan/ ſo groß als Gott ſelbſt.
Dann ob wol vnſere erſten Eltern in jhrer Vnſchuld eine vollkommene Gerechtigkeit gehabt/ ſo haben ſie doch nicht eine ſuperabundantem, eine ſo hohe vberfliſſende gerechtigkeit gehabt/ als wir jetzo in Chriſto haben.
Dann Chriſti gerechtigkeit vnd Heiligkeit/ die er vns ſchencket durch den Glauben/ iſt viel groͤſſer dann die vns Adam hette koͤnnen anerben/ wann er ſchon nicht gefallen/ ſondern in der Vnſchuld blieben were/ ſo iſt auch Chriſtus mit einer hoͤhern Demuth vnd gehorſam GOtt gefaͤlliger geweſt/ dann Adam in ſeiner vnſchuld.
Dann er iſt mehr dann tauſent Adam in ſeiner vnſchuld.
Vnnd ob vns gleich Adam die Erbgerechtigkeit hette in der vnſchuld angeerbet/ vnd vns mit derſelben vereiniger:
So iſt doch die vereinigung/ ſo wir mit Gott habẽ in Chriſto viel groͤſſer/ in dem Chriſtus Menſch worden/ vnſere Menſchliche Natur angenom̃en/ vnd dieſelbe ſo hoch gereiniget in jhm ſelbſt/ ja will hoͤher als ſie immer in Adam geweſt iſt.
Bleibet auch mit derſelben einmal angenommenen Menſchlichen Natur ewig vereiniget/ vnd in derſelben alle Gleubige/ denn Chriſtus iſt gantz vnſer vnd wir ſind gantz ſeyn.
Vnd ſo rein als er nun ſeine Menſchliche Natur gemacht in ſeiner Perſon/ ſo rein hat er vnſere Natur auch fuͤr GOtt gemacht/ welches wir in der verklerung an jennem Tage erfahren werden/ wann vnſere ſterbliche Leiber ehnlich worden ſeyn ſeinem verklerten Leibe.
Hie heiſſets im Glauben:
Tota pulcra es amica mea, Siehe meine Freundin du biſt ſchoͤn/ ſchoͤn biſtu/ vnd Epheſ. 5. Herꝛlich ohne Runtzel vnd Makel/ vnd im 45. Pſalm/ Inwendig ſchoͤn mit guͤldenen Stuͤcken geſchmuͤcket/ Summa vnſere Gerechtigkeit iſt ſo groß in Chriſto als GOtt ſelbſt/ daß wir ſie in Ewigkeit nicht werden ergruͤnden koͤnnen/ ſo wenig als GOtt ſelbſt:
Daruͤber alle Creaturen erſtarꝛen muͤſſen/ vnd koͤnnen wieder den Menſchen nichts auffbringen/ ſondern muͤſſen ſagen:
Wer will den Menſchen verdammen/ iſt doch Gottes Sohn ſelbſt ſeine Gerechtigkeit?
Siehe daß iſt des Glaubens gerechtigkeit/ darauff wir ſo feſt bawen/ als auff einen ewigen grund/ derer wir vns frewen vnd ruͤhmen in zeit vnd ewigkeit/ dadurch wir ſiegen vnnd triumphieren/ vber Welt/ Suͤnde/ Todt/ Teuffel vnd Helle/ dardurch wir auff Lewen vnd Ottern gehen/ vnd treten auff den jungen Lewen vnnd Drachen.
Matth. 5.
Glaube wendet dẽ Menſchen von jhm ſelbſt ab zu Chriſto. Rom. 5.
Warumb Gott den Glaubẽ in vns wircket.
Rom. 8.
Jerem. 33.
Act. 20.
Hoͤchſte Bezahlũg in Chriſti Blut.
Eſ. 61. 40.
Chriſtus vergibt vns nicht allein vnſere Suͤndẽ/ ſonder bekleidet vns auch mit ſemer Gerechtigkeit.
Der Chriſten gerechtigkeit eine hohe Gerechtigkeit.
Chriſti ge rechtigkeit iſt hoͤher in ſeinem Verdienſt deñ Adam in ſeiner vnſchuldt.
Chriſtus machet
vns in im ſo rein als er ſelbſt iſt.
Cant. 1.
Rom. 8.
Pſal. 91. Luc. 10.
Vnſer gerechtigkeit iſt auf keine Creatur gegruͤndet/ ſondern auff Gott.
5. Vnſere gerechtigkeit kan auff keinen Engel gebawet werden.
Dann es iſt kein Engel fuͤr vns geſtorben/ viel weniger auff einen Menſchen.
Dann wie bald wancket ein Menſch mit ſeiner gerechtigkeit/ wie bald fellet er dahin?
So ligt dann danieder im Koht alle ſeine gerechtigkeit/ vnd ſo er fellet/ wird ſeiner Gerechtigkeit nicht mehr gedacht.
Darumb muß vnſere Gerechtigkeit/ einen andern feſten/ beſtendigen/ vnd ewigen Grund haben der nicht hinfellet/ wann gleich Berge vnnd Huͤgel hinfallen/ der da bleibet wann alles vergehet.
Eſa. 54.
Es wird eine ewige Gerechtigkeit gebracht werden.
Dan. 9. Mein Heyl bleibt ewiglich/ vnnd meine gerechtigkeit wird nicht verzagen.
Eſa: 51.
Es muß fuͤrwar das allerhoͤchſte/ ewige/ vnendliche Gut ſeyn/ daß vns durch eine ewige Perſon/ durch die hoͤchſte Perſon/ durch ein vnendliche hoͤchſte bezahlung erworben iſt.
Eze. 18. 33.
Durch die hoͤchſte bezalung/ muß auch das hoͤchſte gut erkaufft ſeyn.
6. Hat GOtt vnſere gerechtigkeit durch den Glauben zu ergreiffen verordnet/ weil derſelbe auff Gottes Warheit/ vnd verheiſſung gebawet/ vnd daran gebunden/ durch welche Gott die gerechtigkeit dem Abraham/ vnd allen ſeinem gleubigen Samen verheiſſen vnnd zugeſagt.
Darum ſchleuſt S. Paulus zun Roͤmern am 4. Muß die Gerechtigkeit aus dem Glauben kommen/ auff daß ſie ſey aus Gnaden/ vnd die Verheiſſung feſt bleibe.
Auff dieſe Verheiſſung der gnaden/ ſo in Chriſto erfuͤllet iſt/ hat GOTT vnſere Gerechtigkeit vnnd Seligkeit erbawet/ wie der Apoſtel ferner zun Galatern am 3. bezeuget: Gleich wie Abraham GOTT gegleubet/ vnd es iſt jm zu gerechnet zur gerechtigkeit/ ſo erkennet jhr nu/ daß die des Glaubens ſind/ die ſind Abrahams Kinder.
Die Schrifft aber hat es zuuor erſehen/ daß Gott die Heyden/ durch den Glauben gerecht mache/ darumb verkuͤndiget ſie dem Abraham:
In dir ſollen alle Heyden geſegnet werden.
Alſo werden nu die des Glaubens ſind/ geſegnet mit dem gleubigen Abraham.
Dieſe gnade vnd warheit iſt vns durch Jeſum Chriſtum worden Johan. 1.
GOTtes gnade vñ warheit iſt der grund vn ſer ſeligkeit.
Alle gleubige/ erbẽ den Segẽ Abrahae.
Vnd endlich zum 7.
So hat auch Gott der Herr vnſere gerechtigkeit auff ſeine gnade/ vnd Chriſti verdienſt gegruͤndet/ auff daß Chriſtus vnſer Herr allein die Ehre behalte.
Dann aus jhm allein koͤmpt vnſer Heyl. Oſ. 13.
Er iſt vnſerer Gerechtigkeit vnnd Seligkeit/ Anfang/ Mittel/ vnd Ende/ Auff daß aller Mund verſtopffet werde/ ſpricht S. Paulus Rom. 3. vnd Cph. 2. Gottes gnade iſt es nicht aus den Wercken/ auff daß ſich kein Fleiſch ruͤhme.
Wann aber vnſere Gerechtigkeit auff vns ſelbſt/ auff vnſere Wercke/ vnd Verdienſt gegruͤndet were/ ſo were die gnade nichts/ duͤrfften auch keiner gnade vnd Barmhertzigkeit/ duͤrfften auch keiner vergebung der Suͤnden/ darumb doch alle Heiligen Gott bitten Pſ. 32. Were auch alle Demut vnd furcht GOttes/ der Glaube vnd Gebet auffgehoben/ duͤrfften auch keines Mitlers/ Erloͤſers/ Heylandes/ Seligmachers/ vnd Chriſtus were vmbſonſt geſtorben/ Weren auch ſchuͤldig das gantze Geſetz mit vollkommenem innerlichen vnd euſſerlichen Gehorſam zu erfuͤllen/ weren auch vnter dem Fluch/ weren aus der gnaden gefallen/ vnd hetten Chriſtum verloren/ wie S. Paulus Gal. 3. 4. vnd 5. gewaltig bezeugt.
So gar iſt die Lere von der gerechtigkeit der Wercke/ fuͤr GOtt dem Fundament der gantzen Schrifft Altes vnd Newes Teſtaments/ vnd dem heiligen Chriſtlichen Glauben zuwieder.
Eſ. 45. 53.
Viel gruͤnde der Ge-
rechtigkeit des Glaubẽs.
Daß aber vnſere Gerechtigkeit vnd Seligkeit auff Gottes ewige gnade/ auff Chriſti ewige Perſon vnd Ampt erbawet vnd gegruͤndet iſt/ vnd wir in Chriſto ewig gerecht/ fromm/ heilig/ lebendig/ ſelig/ Gottes Kinder vnd Erben ſeyn/ ja daß Chriſti gerechtigkeit vnſere gerechtigkeit/ Chriſti froͤmmigkeit vnſere froͤmmigkeit/ Chriſti Heiligkeit vnſere Heiligkeit/ Chriſti Leben vnſer Leben/ Chriſti Seligkeit vnſere Seligkeit/ Chriſti Kindtſchafft vnd Erbe/ vnſer Erbe iſt/ ja daß Chriſtus gantz vnſer iſt nach ſeiner Gottheit vnnd Menſchheit.
(Dann Gott vns den gantzen Chriſtum geſchencket zu einem Crloͤſer vnd Seligmacher/ daß er gantz vnſer eigen ſey mit ſeiner Perſon/ Ampt/ Gnade/ Herꝛligkeit vnd Seligkeit:)
Das iſt vnſer hoͤchſter Troſt/ Ehre/ ruhm/ preiß/ Liebe/ frewde/ friede fuͤr Gott/ Engel vnd Auſſerwehlten/ Vnſere hoͤchſte Weißheit vnnd Kunſt/ ſtercke/ Krafft/ Sieg/ Trotz wieder die Suͤnde/ Todt/ Teuffel/ Helle/ Verdamnuß/ Welt/ vnd alle Feinde.
Dafuͤr ſey Gott gelobet in ewigkeit/ Amen.
Vnſer hoͤchſter Troſt vnd Ruhm.
Das IIII. Capittel.
Daß der ſeligmachende Glaube in einem waren Chriſten wircke allerley Fruͤchte der Gerechtigkeit/ ſo auch aus dem innerſten Grund des Hertzens gehen muͤſſen ohne Heucheley:
Daß auch Gott alle euſſerliche Wercke nach dem Grunde des Hertzens vrtheile.
Philip.
1. Daſelbſt vmb bete ich/ daß jhr ſeid lauter vnd vnanſtoſſig biß auff den Tag Chriſti erfuͤllet mit Fruͤchten der Gerechtigkeit/ die durch Jeſum Chriſtum geſchehen in euch zur Ehre vnd Lob GOttes.
EIn warer Chriſt wird nicht allein durch den Glauben an Chriſtum gerecht/ ſondern wird auch durch den Glauben eine wohnung vnd Tempel Chriſti vnd des H. Geiſtes.
Darzu hat er dein Hertz gereiniget durch den Glauben.
Darumb muſtu nu deinen Herrn Chriſtum in dir leben vnd herꝛſchen laſſen/ nemlich ſeine Liebe/ Demuth vnnd Sanfftmut.
Darzu gibt dir dein Herr vñ Erloͤſer ſeinen H. Geiſt/ welcher dir ein newes freywilliges Hertz machet/ zuthun was Gott gefelt ohn allẽ zwang aus freyem Geiſt.
Vnd koͤmpt dieſer newe heilige gehorſam nicht aus dem Geſetz/ Gebot/ oder zwang/ ſondern aus dem lebendigen Glaube.
Alſo iſt dem gerechten kein Geſetz gegeben/ daß iſt/ kein noth/ oder zwang Geſetz/ wiewol es eine ſchoͤne Regel iſt/ eines Chriſtlichen lebens.
Dann der ware lebendige Glaube thut alles freywillig/ ernewert den Menſchen/ reiniget das Hertz/ liebet den Neheſten mit luſt/ hoffet vnd ſiehet auffs Zukuͤnfftige/ er betet/ lobet/ bekennet/ fuͤrchtet Gott/ iſt Demuͤtig/ geduͤltig/ barmhertzig/ Freundlich Sanfftmuͤtig/ verſoͤhnlich/ mitleydig/ friedfertig/ vergibt gern/ hungert vnnd duͤrſtet nach der Gerechtigkeit/ ergreifft Gott mit aller ſeiner Gnade/ Chriſtum mit allem ſeinem Verdienſt/ vnd vergebung aller Suͤnden.
Vnd wo du Chriſtum nicht alſo durch den Glauben in dir leſſeſt leben/ auch die Fruͤchte des Geiſtes nicht alſo entpfindeſt/ ſoltu darumb bitten/ ſeufftzen/ trawren.
Daß ſoltu aber nicht alſo verſtehen/ das ein Chriſt in dieſem leben muſte oder konte volkommen heylig ſein.
Dann es befinden auch die heiligſten jhre ſchwachheit/ wie der gantze Pſalter/ vnd das Vater vnſer bezeuget.
Aber gleich wie vnſer lieber Gott darum̃ vnſere gerechtigkeit/ dadurch wir fuͤr jhm beſtehen/ durch den Glauben ergriffen haben wil/ vnd dieſelbe in den innerſten grundt des Hertzens gelegt hat/ auff das ſie keine Heucheley ſey: Alſo muͤſſen alle fruͤchte des Glaubens vnd der Gerechtigkeit/ aus dem grund des Hertzens gehen/ darnach ſie auch Gott vrtheilet/ ſollen ſie anders keine Heucheley ſeyn.
1. Cor. 6. Eph. 2. Tit. 3.
Act. 15.
Jer. 31. Heſek. 11.
Lebendigen Glaubens Art.
Wie das Chriſtliche Leben zuverſtehen.
Ich rede hie von keiner vollkom̃enheit/ ſondern das nur vnſer newes leben/ vnd gute Wercke keine Heucheley ſeyn.
Die fruͤchte der Gerechtigkeit vnd des Geiſtes/ wie ſie Galat:
5. beſchrieben ſind/ muͤſſen ſich ja in denen ereugen/ die den H. Geiſt haben/ vnd muß ja der gute Baum an ſeinen Fruͤchten erkand werden/ ob ſie gleich nicht vollkommen vnd Engeliſch ſein/ ſondern mit vielen gebrechen vnd ſchwachheiten beflecket vñ verdunckelt.
Vnter deſſen aber muͤſſens ja keineheuchel vndluͤgenfruͤchte ſeyn.
Das Chriſtenthumb iſt zwar ein Hauß vnnd Spittal vieler ſchwacher vnnd krancker Leute/ ja beyde voller Suͤnder vnd Heiligen.
Vnd gehet zugleich wie mit den Kindern/ die erſt an den Bencken gehen lernen/ die muß man gaͤngeln/ heben/ tragen/ auffrichten/ dulden: Alſo muß in der Chriſtenheit einer des andern Laſt tragen/ auch nicht bald einen ſchwachen Chriſten richten vnd vrtheilen/ ſondern mit ſanfftmuͤtigem Geiſt wieder zu recht bringen/ vnd aus deſſelben Exempel ſeine ſchwachheit erkennen lernen.
Aber vnter deſſen muͤſſen ſie auch in Chriſto warhſen vnd zunemen/ vnd nicht jmmer vnverſtendige Kinder bleiben/ ob ſie wol ſchwerlich das Fleiſch toͤdten/ vnd vberwinden koͤñen:
Muͤſſen ſich auch befleiſſigen der Liebe/ von reinem Hertzen/ von gutem Gewiſſen vnd vngeferbtem glauben/ vnd lernẽ/ daß Gott alle euſſerliche Wercke nach dem grund des Hertzens vrtheile.
Iſts Hertz gut/ ſo iſts alles gut/ was du thuſt:
Iſts Hertz boͤſe/ vnrein/ Feindtſelig/ ſo ſindt alle deine Wercke Feindtſelig vnnd boͤſe fuͤr Gott.
Wie du inwendig biſt/ ſo biſtu fuͤr Gott/ ſo iſt dein Gebet fuͤr Gott/ dein Kirchen gehen/ dein Allmoſen/ dein Sacrament gebrauchen/ Darumb wiltu dich vnd deinen Glauben recht pruͤffen/ ſo nim die zehen Gebot fuͤr dich/ vnd vrtheile ſelbſt alle deine Wercke nach deinem Hertzen/ ſo wirſtu ſelbſt Richter ſein koͤnnen/ vnd pruͤffen/ ob du in deinem Thun GOtt gefalleſt oder nicht.
Vnd ob du rechtſchaffne fruͤcht der jnnerlichen glaubens Gerechtigkeit haſt.
Du treibeſt keine euſſerliche Abgoͤtterey/ iſt recht.
Siehe nun zu ob auch grundt des Hertzens dabey iſt/ ob du auch einen Goͤtzen im Hertzen ſitzen haſt/ ob du auch inwendig alſo biſt/ wie außwendig.
Hanget dein Hertz nicht an der Welt/ am Geitz/ am hoffart/ Itzo gefelt dein euſſerlich werck Gott wol.
Iſts aber anders/ ſo iſt dein außwendig.
Werck nichts fuͤr GOtt.
Du beteſt/ lobeſt/ danckeſt Gott euſſerlich mit dem Munde.
Siehe aber/ das du nicht mit dem Munde beteſt/ vnd im Hertzen flucheſt.
Forſche des Hertzen grund/ wie es da ſtehet.
Iſts da auch nicht alſo/ iſt dein Beten vnnd Loben nichts.
Du heiligeſt den Feyertag euſſerlich/ iſt recht.
Siche des Hertzen grund an/ wie es da ſtehet.
Haſtu auch den rechten Sabbath im Hertzen?
Ruheſt vnnd feyreſtu auch da von deinen boͤſen gedancken/ vnd willen/ vnd ergibſt Gott dein Hertz/ daß er in dir wircke?
Bringeſtu auch einen hoffertigen gifftigen Wurm mit in die Kirche?
Iſt dem alſo/ ſo iſt dein Kirchen gehen nichts.
Du leiſteſt den euſſerlichẽ gehorſam/ iſt recht.
Siehe obs im Hertzen auch ſo iſt.
Haſtu auch ein gehorſames Hertz aus liebe/ nicht aus zwang?
Wo nicht/ iſts Heucheley.
Du toͤdteſt niemandt mit der Fauſt/ iſt recht.
Siehe obs im Hertzen auch ſo iſt.
Iſt Zorn da/ ſo iſts ein jnnerlicher Todtſchlag vnd biſt des Gerichtes ſchuldig.
Du muſt darumb fuͤr Gericht.
Siehe/ wie der jnnerliche Zorn deine geberde verſtellet/ vnd dadurch aus dem Hertzen als Fewer lauſchert.
Dadurch ſageſtu zu deinem Bruder: Racha/ vnd biſt des Rahts ſchuͤldig.
Du biſt eines Verdamlichen/ Peinlichen Vrtheils werth/ Siehe/ wie der Zorn durch die Scheltwort außbricht/ daß du ſageſt mit gifftigen worten: Du Narꝛ/ ſiehe ſo biſtu des Helliſchen Fewres ſchuͤldig.
Was hilffts dich nun/ daß du mit der Fauſt niemandt toͤdteſt/ aber im Hertzen ein Moͤrder biſt?
Was hilffts die Hende ſtill halten/ vnd dagegen mit Feindſeligen geberben als ein Baſiliſck mit den Augen den Neheſten toͤdten?
Was hilffts das Schwerdt nicht zuͤcken/ vnd doch ein bloſſes Schwerd im Munde haben/ vnd den Neheſten mit der Zungen Todſchlagen?
Im Hertzen ſitzet der Moͤrder/ der Ehebrecher/ der Dieb/ der Luͤgener/ vnd die boͤſe Beſtia/ die boͤſe Luſt vnnd Wurtzel alles vbels/ Siehe/ wann dieſer boͤſer Wurm im Hertzen nicht getoͤdtet wird durch ware Hertzliche Buſſe/ rewe vnd leid/ durch den Glauben vnd Blut Chriſti/ ſo iſts vnmuͤglich das du GOtt dem Herrn ein einig angenemes Werck thun koͤnneſt.
Dann Gott vrtheilet alles nach dem Hertzen.
Galat: 6. Rom: 14.
1. Cor: 14.
1. Tim: 1.
Proba des Glaubens vnd des Hertzens.
Inwendiger Goͤtze.
Inwendiges Hertzen Gebet.
Inwendigen Hertzen Sabbath.
Innerlicher Gehorſam.
Hertzen todſchlag.
Der Moͤrder ſitzt im Hertzen.
Jerm: 18.
Matth: 5.
Deſſen gibt dir der Herr ſelbſt ein Exempel aus dem fuͤnfftẽ Gebot vnd ſpricht:
Wann du deine Gabe auff dem Altar opfferſt/ vnd wirſt allda eindencken/ das dein Bruder etwas wieder dich hab/ ſo gehe zuvor hin vnd verſoͤhne dich mit jhm/ oder es wird dein Gebet/ Opffer/ Gottesdienſt/ Sacramentbrauchen dir nichts helffen/ Ja vielmehr zur Suͤnde werden/ dann Gott ſiehet daß Hertz an.
Darum̃ befihlt S.
Paulus/ 1. Tim: 2.
Das wir heilige haͤnde auff heben ſollen im Gebet ohne zorn vnnd zweiffel.
Vnd den Eheleuten befihlt S. Petrus 1. am 3. das ſie ſich fuͤr Zorn huͤten ſollen/ auff daß jhr Gebet nicht verhindert werde.
Darauff thut der Herr Jeſus eine trewhertzige Vermanung zur Bruͤderlichen Verſoͤhnung/ vnd braucht folgende drey gruͤnde.
Warer Gottesdienſt aus reinen her tzen.
1. Sey wilfertig deinem Wiederſacher bald/ weil du noch bey jm auff dem Wege biſt/ das iſt/ du geheſt alle ſtunde auff dem Wege des Todtes.
Vnſer gantzes Leben iſt nichts anders/ dann ein ſtetiger gang zum Tode vnd zum Grabe.
Stuͤrbſtu im zorn/ ſo behelſtu ewig ein feindſelig hertz/ vñ wirſtu des zorns in dieſem lebẽ nit loß/ ſo bleibeſtu ewig in deiner Seelen mit dem zorn vereinigt/ ja mit dem Teuffel ſelbſt.
Verſoͤhnung nit zuverſeumen.
2. Das dich der Widerſacher nit vberantworte dem Richter.
Schrecklich iſts einen fuͤr Gottes Gericht fordern/ vnd mit ſeinem Widerſacher ſtehen fuͤr dem geſtrengen Gerichte Gottes/ vnd des vrtheils erwarten.
Darumb was hie vergehen/ vergeſſen/ verſoͤhnet iſt/ das iſt auch dort ewig vergeſſen/ vergehen vnd außgeſoͤhnet.
So hoch iſt dey Gott die liebe angeſehen/ das er ſeine Liebe vnd des Neheſten Liebe bey einander haben wil vngeſcheiden/ vnd wil kurtzumb ohne des Neheſten Liebe von vns nicht geliebet ſeyn.
Er wil ſeine Liebe vnd des Neheſten Liebe nicht getheilet haben.
Dann er iſt die Liebe ſelbſt/ vnd hat den Menſchen ſo lieb als ſeine Seele.
Jerm: 12.
3. Wer nicht vergeben wil/ wird in den Kercker geworffen/ da er den letzſten Heller bezahlen muß/ daß iſt/ Gottes gerechtigkeit iſts/ daß er ſo mit vns handele/ wie wir mit vnſerm Neheſten handeln/ vnd vns eben mit dem Maſſe meſſe/ damit wir andern gemeſſen haben.
Vergibſtu nun deinem Neheſten nicht ſo iſt Gottes Vrtheil/ daß er dir auch nicht vergeben wil/ ſo bleiben alle deine Suͤnde vber dir.
Die muſtu dann ſelbſt von der groͤſten biß auff die kleineſte in der ewigen Pein buͤſſen: vnd kanſt doch in ewigkeit nicht bezahlen.
Siehe/ wie dir nun der Sohn Gottes ein Exempel gegeben hat deine euſſerliche Werck aus deinem Hertzen zu vrtheilen/ ſo vrtheile nu dein gantzes Chriſtenthumb aus deinem Hertzen.
Du ſprichſt:
Ich bin ein Chriſt/ bin getaufft/ habe Gottes Wort rein/ hoͤre daſſelbe/ brauch das H. Sacrament des Abendmahls/ Ich gleube vnd bekenne auch alle Artickel des Chriſtlichẽ Glaubens.
Darumb kan mirs nicht mangeln/ mein thun muß Gott gefallen/ vnd ich muß ſelig werden.
So ſchleuſſet jtzo alle Welt/ vñ helts auch dafuͤr/ darinn beſtehe die Gerechtigkeit.
Daß iſt wol ein guter rechter Schluß/ wann des Hertzens grundt dabey iſt/ wo nit/ ſo iſts alles vergeblich.
Pruͤffe dich nur aus deinem eigen Hertzen.
Die Proba liegt im Hertzen.
Erſtlich ſprichſtu: Du biſt ein Chriſt/ iſt recht.
Beſiehe des Hertzen grundt/ wie iſts da?
Biſtu dann auch in deinem Hertzen ein Chriſt mit der That alſo/ wie mit dem Namen?
Iſt die Salbung des Geiſtes auch in dir/ vnd des heiligen Geiſtes fruͤchte/ die einen waren Chriſten beweiſen?
Wo nit/ ſo biſtu ein falſcher Chriſt.
Die Proba liegt im Hertzen.
Du ſprichſt auch:
Ich bin getaufft/ iſt recht.
Beſihe deines Hertzen grundt.
Lebeſtu auch in der newen Geburt/ in ſteter Buſſe/ vñ toͤdtung des alten Adams?
Du haſt die Tauffe empfangen/ wo ſindt die fruͤchte deiner Tauffe?
Du haſt wol die newe Geburt empfangen/ aber du lebeſt nicht darinnen.
Du ſprichſt: Ich habe Gottes Wort rein/ vnd hoͤre daſſelb/ Iſt alles recht.
Beſiehe deines hertzens grund.
Iſt auch Gottes Wort in dein leben verwandelt worden/ Wie eine Speiſe im Fleiſch vnnd Blut:
Dann alſo muß die edle Speiſe Goͤttliches Worts in dein leben verwandelt werden/ oder es iſt vergeblich gehoͤrt/ Wie der Herr andeutet/ Matth: 13. vnd Luc: 13. vom Sauerteig/ dadurch der gantze Teig durchſewret wird.
Biſtu auch froͤmmer dadurch worden? ſpricht nicht der Herr?
Es werden nicht alle/ die zu mir ſagen:
Herr/ Herr/ ins Himmelreich kommen?
Du ſtreiteſt vnd eyfferſt vber vnd fuͤr die reinen Lehr/ iſt recht.
Siche dein Hertz an.
Haſtu auch aus der reinen Lehr/ ein rein Hertz berom̃en?
Iſts nicht war/ das mancher bey dem eyffer der reinen Lehr/ der vnreineſt Menſch iſt/ voll Hoffart/ Feindſeligkeit/ vnd Wucher?
Ach Gott der tewre Name dein/ ꝛc. Du ſprichſt:
Ich brauch das H. Abendmal/ iſt recht.
Sihe deines Hertzen grund an.
Du haſt Chriſti Fleiſch vnd Blut im Abendmal offt empfangen/ warumb leſin dann Adams Fleiſch vnd Blut in dir herꝛſchen vnd leben/ vnd nicht viel mehr daß edle Leben Chriſti/ das iſt/ Liebe/ Sanfftmuth vnnd Demuth?
Du empfeheſt Chriſtum im Sacarament/ vnd verleugneſt jn in deinem lebẽ?
Biſtu auch in jhn verwandelt durchs H. Abendmal/ wie S.
Auguſtinus ſagt: Du ſolt mich nicht in dich/ ſondern ich wil dich in mich verwandeln?
Du ſprichſt: Ich gleube vnd bekenne alle Artickel des Chriſtlichen Glaubens/ iſt recht.
Beſiche deines Hertzen grundt.
Das iſt der ware Glaube/ der dich mit Gott/ vnd Gott mit dir vereiniget/ gleubeſtu an Gott/ ſo muß Gott in dir ſein/ in dir leben vnnd wircken/ oder dein Glaube iſt falſch/ vnd hat dich mit Gott nicht vereiniget/ Du biſt von Gott geſcheiden.
Ich rede allhie nicht von dem ſchwachen Glauben der offt nicht empfunden wird/ vnd als ein glim̃endes Tochtlein iſt/ vnd gleichwol Gott anhanget/ wie ſchwach er auch iſt/ vñ ſeine fruͤchte auch bringet in ſeiner ſchwachheit/ Sondern ich rede von der allgemeinen Prob vnd Frucht des Glaubens.
Gleubeſtu an Chriſtum/ ſo muß Chriſtus in dir ſein/ vnd in dir leben/ oder dein glaube iſt falſch.
Gleubeſtu das Chriſtus fuͤr deine Suͤnde geſtorben iſt/ ſo muſtu mit jhm der Suͤnden vnnd der Welt abſterben/ ſonderlich der Hoffart vnd Geitz/ wo nicht/ ſo gleubſtu nicht an Chriſtum.
Gleubſtu/ daß Chriſtus gecreutziget iſt fuͤr die Suͤnde der Welt/ ſo muſtu mit jhm der Welt gecreutziget werden/ oder du biſt mit deinem HErꝛn Chriſto nicht vereinigt durch den glauben als ein wares glied.
Gleubeſtu/ das Chriſtus aufferſtanden iſt/ ſo muſtu mit jhm als mit deinem Haupt vereinigt bleiben.
Summa Chriſti Geburt/ Creutz/ Todt/ Leyden/ Aufferſtehung/ Himmelfahrt/ muß alles in dir ſein/ oder es iſt nichts mit deinem glauben.
Gleubſtu an den heiligen Geiſt/ ſo muß der H. Geiſt in dir ſein/ dich regieren/ erleuchten vnd heiligen.
Denn die der Geiſt Gottes treibt/ die ſind Gottes Kinder.
Das Chri ſtenthum̃ muß man im Hertzẽ haben.
1. Joh: 2.
Fruͤchte der tauffe.
Fruͤchte der Tauff.
Wie Gottes Wort zu hoͤren.
Matth: 7.
Fruͤchte des Abent mals.
Was ſey an Gott vnd Chriſtum gleu ben.
Epheſ: 3. Rom: 6.
Rom: 8.
Siehe nun/ mein Lieber Chriſt/ laß dein Chriſtenthumb inwendig ſein/ nicht außwendig/ aus dem jñerſtẽ grund deines Hertzens gehen/ aus dem waren lebendigen/ thaͤtigen Glauben/ aus warer jnnerlicher Hertzlicher ſtetiger Buſſe/ oder dein gantzes Chriſtenthum̃ iſt falſch/ vnd kanſt mit allem deinem thun fuͤr GOtt nicht beſtehen/ wird dich auch nicht helffen an jenem Tage.
Dann Gott wird alle ding/ was du gethan haſt nach deinem Hertzen richten.
Befindeſtu aber hie mangel vnd vnreinigkeit deines Hertzens/ ſo lauffe zu dem Heilbrunnen der gnade Gottes/ trincke/ ſchoͤpffe/ bitte/ ſuche/ ſchreye Miſerere Itzo wird dein Hertz geheilet/ deine Suͤnde bedecket/ vnd deine Miſſethat zugeſiegelt.
Das V. Capittel.
Das nicht die Wiſſenſchafft/ vnd Gehoͤr des Goͤttlichen Worts einen waren Chriſten beweiſe/ ſondern Gottes Wort ins Leben verwandeln/ vnd Gott von gantzem Hertzẽ anruffen/ das ſein Wort in vns frucht ſchaffe vnd lebendig werde/ als Gottes Same.
Sap: 6. Wer ſich gern leſſet weiſen/ da iſt gewißlich der Weißheit anfang.
Wer ſie aber achtet/ der leſſet ſich gern weiſen.
Wer ſich gern weiſen leſſet/ der helt jhre Gebot.
Wo man aber die Gebot helt/ da iſt ein heilig leben gewiß.
Wer aber ein heilig leben fuͤhret/ der iſt Gott nahe.
DIeſer ſchoͤne Spruch lehret vns/ wie wir die rechte Weißheit erlangen ſollen/ dadurch wir Gottes Freunde werden/ nemlich/ wann wir von Hertzen Buſſe thun/ vnd vnſer Leben nach Gottes Wort anſtellen.
Darauff folget die rechte erleuchtigung vnd vermehrung aller gnadengaben Gottes/ vnd Gottes ſonderliche nahe verwandnuͤß/ daß wir auch der Goͤttlichen Natur theilhaͤfftig werden/ ſo wir fliehen die fleiſchlichen luͤſte/ wie S. Petrus 2. am 1. ſagt:
Deſſen wir ein Exempel haben an Enoch dem ſiebendẽ von Adam/ weil er ein heilig Leben fuͤhrete/ ward er weggenommen gen Himmel/ vnd ward nicht mehr fundẽ auff Erden.
Nach einem ſolchen heiligen leben verlangt David/ darumb betet er zum hefftigſten im 119.
Pſal: vnd ſetzet zwo mittel zu einem heiligen leben:
1. Das embſige Gebet.
2. Embſiger fleiß ſich in Gottes Wort zu vben/ vnd ſpricht:
Fruͤchte emes heiligen lebens.
Gen: 6.
Zwey Wege zu einem heiligen leben.
Ich ruffe von gantzem Hertzen/ Erhoͤre mich daß ich deine Rechte halte.
Ich ruffe zu dir/ hilff mir daß ich deine Zeugnuͤß halte.
Hie leret vns der H. Prophet wie ſchwere es ſey ein guter rechtſchaffener Chriſt zu ſein/ vnd Gottes Wort mit der That/ vnd mit heiligem Leben zu erhalten.
Dann Blut vnd Fleiſch widerſtrebet von Natur dem Wort Gottes.
2.
So iſts zu ſchwach/ leſſet ſich zu bald vnd zu offt zu ruͤck treiben.
3.
So iſt der boͤſe Feindt vnledig vnd verhindert vns zur rechten vnd zur lincken.
4. Boͤſe Leute feyren auch nicht mit Ergerniß vnnd Verfolgungen.
Dawider muß man ſich legen mit allen kraͤfften der Seelen/ wie hie David ſpricht:
Ich ruffe von gantzem Hertzen.
Daß iſt ſein bitten vnd begeren/ daß er moͤge ein heylig leben fuͤhren/ Gottes Wort ins leben verwandelen/ vnd Gottes willen vollbringen/ auff das er Gottes gnade nicht moͤge verlieren.
Daran ſol vns auch am meiſten gelegen ſein/ vnd mehr dann an allem/ was in der Welt iſt.
Wer Gott zum Freunde hat/ dem kan aller Welt Feindſchafft nicht ſchaden.
Von gantzem Hertzen beten/ iſt der erſte grad.
Es iſt ſchwer ein rechter Chriſt zu ſeyn.
Einiger Wunſch des lieben Davids/ vnd aller waren Chriſten.
Das ander Mirtel zu einem heiligen Leben iſt/ daß er ſpricht:
Ich komme fruͤe (vnd ſchreye/ auff dein Wort hoffe ich.
Ich wache fruͤe auff.
Vor Tage ehe die Nachtwache aus iſt) das ich rede von deinem Wort/ daß ich daſſelbe betrachte.
Dieſe Wort ſindt beyde von einem ſonderbaren fleiß/ vnd empſigkeit zuverſtehen/ vnd von einem ſonderbaren ernſt vñ liebe zu Gottes Wort/ vnd dann auch von der nachtlichen Zeit/ vnd fruͤe ſtunden/ in welchen man ſonderlich ſcharff vnd tieff gedencken kan: ſonderlich aber/ wann man mit hohen Anfechtungen vnd Geiſtlicher trawrigkeit geplagt wird/ da man des troſtes wartet von einer Morgenwache biß zur andern/ da Gott der HErꝛ einem die Augen helt/ daß er muß wachen vnnd hoffen/ da man iſt wie ein einſamer Vogel auff dem Dache/ wie ein Keutzlein in den verſtoͤreten Einoͤden/ daß allein ſitzet vñ kirret/ Da vnſer lieber Gott einen ſo muͤde machet von ſeufftzen/ daß man kaum Othem holen kan.
Pſal. 130.
Pſal. 77.
Pſal. 102.
Pſal. 6.
Sehet das iſt die rechte Creutzſchule aller Heiligem 1. Wer in dieſe Schule nicht kommen iſt/ weiß nicht viel von Gottes Wort.
2. Gott zerbricht vns alle Lebens vnd Seelenkreffte/ auff daß er allein vnſere krafft ſey.
3.
Er will vns durch ſolch Creutz das Fleiſchliche Leben nemen/ auff daß er in vns lebe/ vnd wolte gerne ſein Wort in vns lebendig machen.
Dann dahin ſoll vnſer Leben vnd Chriſtenthum gerichtet ſeyn/ daß wir das vollbringen muͤgen/ vnd thun was wir aus Gottes Wort hoͤren.
Vrſachen der hohen Anfechtungen.
Warumb ein menſch lebet.
Darumb lerne nun hier dieſe Lehre mit allem Fleiß/ was einen rechten Chriſten beweiſet/ nicht Gottes Wort wiſſen vnd hoͤren/ ſondern thun.
Dann erſtlich iſt vns ſonſt Gottes Wort nichts nuͤtze/ Sintemal es vns nicht darumb gegeben iſt/ daß wirs allein hoͤren ſollen/ ſondern daß wirs thun ſollen.
Dann gleich wie eine Artzney nicht hilfft/ wann ſie der Patient nur anſihet/ vnnd dauon hoͤret reden/ wann er ſie auch nicht zu ſich nimpt: Alſo weil GOttes Wort vnſer verderbten Natur Artzney ſeyn ſol/ ſo wird ſie dich nicht viel beſſern/ vnd auß dem Tode Lebendig machen/ wann du nicht wilt dein Leben darnach richten:
Darzu gehoͤrt ein embſig Gebet Tag vnd Nacht daß du thun muͤgeſt/ was du hoͤreſt auß GOttes Wort/ wie hie Dauid betet.
2. Was hilfft einem Kuͤnſtler/ daß er ſeine Kunſt weiß/ vnnd brauchet ſie nicht?
Muß er nicht daruͤber verderben?
Alſo was hilfft dirs/ daß du GOTtes Willen weiſt/ vnd thuſt jhn nicht?
Der Knecht der ſeines Herꝛen Willen weiß vnd thut jhn nicht/ wird mit viel Streichen geſchlagen werden.
S. Petrus ſagt:
Es were beſſer du hetteſt den Weg der Warheit nicht erkant.
3. Helt auch ein Vater ſeinen Sohn/ der jhm in allen dingen wiederſtrebet/ fuͤr ſein Kindt?
Mit nichten/ ſondern er ſpricht:
Wiltu meinen Willen nicht thun/ ſo ſoltu mein Kind nicht ſeyn.
Alſo beweiſen die bloſſen Wort kein Kindt Gottes/ ſondern wenn wir als Kinder Gottes leben/ wie der Herr ſagt/ Joh: 8. Weret jhr Abrahams Kinder/ ſo thetet jhr auch Abrahams Wercke:
Weil jhr aber des Sathans Wercke thut/ vnd trachtet mich zu toͤdten/ ſo ſeid jhr von ewrem Vater dem Teuffel.
Das iſt eine gewiſſe Proba:
Weſſen Wercke einer thut/ deſſen Kindt iſt er/ deſſen Natur hat er.
4. Was iſt ein Baum im Garten nuͤtze/ wann er keine Fruͤchte traͤgt?
Er gehoͤret ins Fewer/ es iſt Fewerholtz/ wie Luc. 13. von den Feygenbaum/ der das Land hinderte/ vnnd keine Fruͤchte brachte/ geſchrieben iſt.
5. Wann dich einer vberreden wolte/ daß ein Rabe ein Schwan were/ vnnd ſpreche zu dir: Siehe/ welch ein ſchoͤner weiſer Schwan iſt das/ wuͤrdeſtu nicht lachen vnd ſprechen/ er were toll?
Dann du ſeheſt weder Farb noch geſtalt eines Schwans an einem Raben: Alſo wann jemand auff das jetzige Leben der Welt zeiget vnd ſpricht:
Siehe/ das iſt ein Chriſt/ vnd die ſind alle Chriſten/ mag einer nicht vnbillig denſelben fuͤr toll achten.
Es gilt hie nicht vberredens/ es gilt beweiſens.
Das Reich GOttes ſtehet nicht in Worten/ ſondern in der Krafft.
Dann man ſiehet ja keine Chriſtliche Wercke an den meiſten/ die ſich Chriſten nennen/ wie zu Rom L. Valla geſagt hat/ da er das Evangelium geleſen:
Selig ſind die Barmhertzigen/ die Friedfertigen/ etc.
Certè aut hæc non ſunt vera, aut nos non ſumus Chriſtiani.
6.
Viel Thiere vnd Vogel vbertreffen die Menſchen mit Tugend/ Die Taube mit einfalt/ die Ameiſe mit fleiß vnd Arbeit/ der Storch mit ernehrung ſeiner Eltern/ ein Kranich mit wachen/ der Hund mit liebe vnd trewe/ der Ochs vnd Eſel mit erkantnuß ſeines Herꝛn/ das Schaf mit ſanfftmut/ der Lewe mit Tapfferkeit/ vnd verſchonen der kleinen Thierlein/ der Han mit wackerkeit/ die Schlange mit klugheit/ aber der natuͤrliche Menſch vbertrifft alle Thiere mit boͤßheit.
Er iſt vnbarmhertziger denn ein Wolff/ argliſtiger denn ein Fuchs/ hoffertiger denn ein Pfaw/ freſſiger als ein Schwein/ gifftiger als ein Otter/ grimmiger dann ein Baͤhr/ Wie dann der HERR Chriſtus ſelbſt/ Herodem einen Fuchs nennet/ S. Joh. die Phariſeer Ottergezichte/ S.
Paulus Neronem einen Lewen/ Ja die Laſter vnd Vntugend/ die man an einem Thiere inſonderheit findet/ die findet man alle in einem natuͤrlichen Menſchen/ daß wol S. Paulus den Menſchlichen Leib einen Leib der Suͤnde nennet/ der mit vielen Suͤnden behafftet vnd erfuͤllet iſt.
Zu dem ſo iſt kein Thier ſo boͤſe/ es iſt noch etwa wo gut zu:
Der Fuchs vnd Wolff zu Peltzen/ vñ ſo fortan.
Aber lieber ſiehe/ was iſt doch von Natur gutes am Menſchen/ da alles tichten vnd trachten des Menſchlichen Hertzens boͤſe iſt von Jugendt auff immerdar?
Die Vernunfft brauchet er zu betriegen/ den Leib zur Hoffart vnd zur Vnzucht/ inwendig vnd außwendig iſt er verdorben.
Dann alle ſeine Glieder ſind Waffen der Vngerechtigkeit.
7. Gottes Wort beſchreibet nicht ohn vrſach vnſere verderbte Natur ſo ſchrecklich/ vnd ſtellet vns vnſer Conterfect fuͤr die Augen/ Rom. 3.
Da iſt nicht der gerecht ſey/ auch nicht einer/ da iſt niemand der nach Gott frage.
Sie ſind alle abgewichen/ vnnd alle ſampt vntuͤchtig worden/ Da iſt niemand der guts thue/ auch nicht einer.
Ihr Schlundt iſt ein offenes Grab/ mit jhren Zungen heuchlen ſie.
Otterngifft iſt vnter jhren Lippen/ Ihr Mundt iſt voll fluchens vnd bitterkeit.
In jhren Wegen iſt eitel Vnfall vnd Hertzleid/ vnd den Weg des Friedens wiſſen ſie nicht.
Ihre Fuͤſſe eilen Blut zuuergieſſen.
Es iſt keine Gottesfurcht fuͤr jhren Augen.
Joh. 13.
Vrſachen warumb GOttes Wort hoͤ-
ren vnnd wiſſen nit genug ſey.
Luc. 12.
2. Per. 2.
Gottes Kinder thun auch GOTtes Werck.
1. Cor. 4.
Matt.
5.
Prov. 6.
Eſa. 1.
Der mẽſch vbertrifft alle Thiere mit boßheit.
Luc. 13.
Matt. 12.
2. Tim. 4.
Aller Thire Vnart im Menſchen.
Rom. 6.
Gen. 6.
Rom. 6.
Pſal. 14.
Sehet diß iſt das natuͤrliche Bild eines Menſchen/ dieſer grewel iſt allen Menſchen von Natur angeboren.
Da ſage mir nun/ wie kan ein Menſch das Reich GOttes ſehen/ wann er alſo bleibet/ wann er nicht new geboren wird?
Darumb vns S. Paulus befihlt zunEpheſ. 4. vnd Coloſſ.
3. vnd ſpricht:
Ernewert euch im Geiſt ewres gemuͤts/ ziehet den alten Menſchen mit ſeinen Luͤſten aus/ vnnd ziehet den newen Menſchen an/ der nach GOtt geſchaffen iſt/ in rechtſchaffener Gerechtigkeit/ ja er ſpricht: Ihr habt Chriſtum nicht alſo gelernet/ ſo jhr anders wiſſet/ daß in Chriſto ein rechtſchaffen Leben iſt.
Ja er ſpricht:
Die Chriſtum angehoͤren/ die creutzigen jhr Fleiſch ſampt den Luͤſten vnd Begierden.
Ach lieber Gott gehoͤren wir nun Chriſto nicht an/ wann wir in ſolchem ſuͤndlichen Leben bleiben/ vnnd die Glieder der boͤßheit nicht toͤdten?
So kans ja anders nicht ſeyn/ dann daß ſolche Leute muͤſſen dem Teuffel angehoͤren/ vnnd werden demnach das Reich GOttes nicht erben die jhr Fleiſch nicht creutzigen.
Wir muͤſſen eine newe Creatur werden in Chriſto/ ſollen wir fuͤr GOtt beſtehen.
Dann in Chriſto gilt weder Vorhaut noch Beſchneidung/ oder einiges anſehen der Perſon/ ſondern eine newe Creatur.
Darumb ſol das vnſere groͤſſeſte vnnd ernſte ſorge ſeyn/ wie wir taͤglich die Suͤnde in vnſerm ſterblichen Leibe dempffen muͤgen/ daß wir Chriſtum muͤgen angehoͤren/ vnd nicht dem Sathan/ wie Gottes Wort in vns muͤge geſchehen/ vnd lebendig werden/ wie vnſer Leben GOtt muͤge wolgefallen/ daß wir ja GOttes Gnade muͤgen behalten/ vnd gefaͤſſe ſeyn ſeiner Barmhertzigkeit/ vnd nicht ſeines Zorns.
Natuͤrlich Bilde eines Menſchen.
Gal. 5.
Coloſ.
3.
2. Cor. 5. Galat.
6.
Hoͤchſte ſorge der Chriſten.
Rom. 9.
Das iſt nun die vrſach/ warumb der H. David ſo hertzlich jhm ein heilig Leben wuͤnſchet/ daß er muͤge GOTtes Wort halten/ wie er ſpricht:
Ich ruffe von gantzem Hertzen/ erhoͤre mich Gott/ daß ich deine Rechte halte.
Wir muͤſſen vmb ein heilig Leben bitten.
Dann die Bekehrung koͤmpt von oben herab.
Heile mich HERR/ ſo werde ich heil/ bekehre mich/ ſo werde ich bekehrt/ hilff mir/ ſo wird mir geholffen/ Dann du biſt mein Ruhm.
Darumb ſpricht er ferner:
Ich ruffe zu dir/ hilff mir daß ich deine zeugnuß halte.
Gott muß vns freylich helffen vnd ſtercken/ Dann die Suͤnde vnd deß Teuffels Reich iſt ſonſt zu mechtig im Menſchen.
Pſal. 119.
Jer. 17. 31.
Wir ſollẽ wacker ſeyn allezeit.
Luc. 21.
Pſad. 119.
So ſollen wirs an vnſerm fleis nicht mangeln laſſen/ die Faulheit vnd ſieherheit vns aus den Augen wiſchen/ wie er ferner ſpricht:
Ich komme fruͤe/ vnnd ſchreie/ auff dein Wort hoffe ich.
Ich wache fruͤe auff/ das ich rede von deinan Wort.
Daruon ſtehet ein ſchoͤner ſpruch im Propheten Eſaia am 50.
Der wol zu mercken.
Der HERR wecket mich alle Morgen/ er wecket mir das Ohr/ daß ich hoͤre wie ein Juͤnger.
Vnnd im Hohenlied Salomon: am 4. Ich ſchlaffe/ aber mein Hertz wachet/ vnnd hoͤret die ſtim̃e meines Freũdens/ der anklopffet ꝛc.
Mit dieſen Worten werden wir auch erinnert der Vaͤterlichen Vorſorge vnd Freundſeligkeit deß freundlichẽ gnedigen Gottes/ wie gerne Er mit den Menſchen vmbgehe/ mit jhnen handle vnd wandle/ mit jhnen rede/ ſie vnterweiſe vnnd lehre darumb Er vns ſeinen Sohn zum Lehrmeiſter/ zum Himliſchen Doctore vnd Præceptore verordnet hat.
Dieſes iſt vns fein fuͤrgebildet in dem ſchoͤnen Exempel vnd Bilde/ da daß Kind JEſus im Tempel zu Jeruſalem lehret.
Das iſt nit geſchehen vmb deß Juͤdiſchen Tempels willen allein/ der nun zerſtoͤret iſt/ ſondern es iſt geſchehen erſtlich vmb deß geiſtlichen Jeruſalems willen/ welches iſt die H. Chriſtliche Kirche/ da wil er allein Lehrer ſein durch ſein Wort vnnd Geiſt/ vnd dann vmb deß Tempels willen vnſers Hertzens/ darinnen wil er auch lehren/ troͤſten/ erleuchten/ heiligen/ beten/ fragen/ antworten/ reden durch heilige gedancken vnd hertzliche andacht/ vnd das iſt ſein Lehrampt in vnſerm hertzen.
Darumb er gantz troͤſtlich ſpricht zu ſeiner Mutter?
Was iſts das jhr mich geſucht habt?
Wiſſet jhr nicht/ daß ich ſeyn muß in dem/ daß meines Vaters iſt/ das iſt/ in dem Beruff vnd Ampt/ welches mir mein Vater befohlen hat?
Solch Ampt hat er ja noch/ vnd verrichtets noch zur rechten Hand Gottes/ als vnſer ewiger Hoherprieſter.
Er verꝛichtets aber auff Erden durch ſein Wort/ dadurch er auch inwendig in vnſerm Hertzen predigt durch den heiligen Geiſt/ vnd gnedige erleuchtigung/ ohne welche die euſſerliche Predigt Krafftlos vnd vnfruchtbar iſt/ wie S. Paulus ſagt:
Ich habe gepflantzet/ Apollo hat begoſſen/ Gott aber hats gedeyen darzu gegeben.
So iſt nun der da pflantzet/ vnd der da begeuſſet nichts/ ſondern GOtt/ ders gedeyen gibt.
Matth. 3. Luc. 2.
Chriſtus lehret in dem Tempel vnſers Hertzens.
1. Cor. 3.
Das VI. Capittel.
In der vereinigung mit Chriſto durch den Glauben ſtehet des Menſchen Vollkommenheit vnnd Seligkeit/ darzu der Menſch nichts thun kan/ ſondern hindert ſich vielmehr an GOTtes Gnade durch ſeinen boͤſen willen.
Chriſtus aber thuts allein in vns.
Johan. 15.
Ohne mich koͤnnet jhr nichts thun.
GLeich wie der Menſch durch den Abfall von GOtt/ das iſt/ durch eigene Liebe vnnd eigene Ehre von Gott geriſſen/ vnd ſeine angeſchaffene Vollkommenheit verloren: Alſo muß er durch die Vereinigung mit Gott wieder zu ſeiner vollkommenen ruhe/ vnd Seligkeit kommen.
Dann des Menſchen Vollkommenheit ſtehet in der vereinigung mit Gott.
Darumb muſte Gottes Sohn Menſch werden/ auff daß die Menſchliche Natur wieder mit GOtt vereiniget wuͤrde/ vnd alſo wieder zu jhrer Vollkommenheit gebracht wuͤrde.
Dann gleich wie Goͤttliche vnd Menſchliche Natur in Chriſto Perſoͤnlich vereiniget iſt.
Alſo muͤſſen wir alle mit Chriſto durch den Glauben aus gnaden vereiniget werden/ auff daß die tieffe verderbung vnſer ſuͤndlichen Natur verbeſſert werde/ als mit dem hoͤchſten ewigen Gute.
Darumb ſpricht der Sohn Gottes Hoſ:
2. Ich wil mich mit dir verloben in Ewigkeit/ in Gnade vnnd Barmhertzigkeit.
Dann es koͤnte vnſere Natur/ weil ſie mit dem vnendlichen vbel der Suͤnde vergifftet vnnd verdorben ward/ nicht inſtaurirt vnnd verbeſſert werden/ dann mit dem hoͤchſten Gute/ welches Gott ſelbſt iſt.
Vrſach der Menſchwerdung Chri ſti.
Inſtauratio.
vnd Widerbringung der verderbten Natur.
Vnnd wie nun die Vereinigung Goͤttlicher vnnd Menſchlicher Natur in Chꝛiſto ewig iſt/ vnzertrennlich/ vnauffhoͤrlich/ daß auch der Todt diß Band der Vereinigung der Naturen in Chriſto nicht trennen vnd zerreiſſen koͤnnen: Alſo mus Chriſtus vnſer Haupt mit vns ſeinen gleubigen Gliedern alſo vereinigt werden/ daß vns weder Leben noch Todt von Chriſto ſcheiden kan.
Darumb ſpricht der Prophet Hoſeas in der Perſon Chriſti:
Ich wil mich mit dir verloben in Ewigkeit.
Vereinigũg Chriſti mit ſeinen gleubigen glidern. Rom. 8.
Solche Vereinigung muß notwendig geſchehen durch den Glauben/ weil die Suͤnde vns vnd vnſern Gott von einander geſchieden/ ſonſt bleiben wir auſſer Gott/ ohne Gott/ ohne Leben/ ohne Seligkeit/ wo Chriſtus nicht in vns lebet/ wohnet vnd iſt durch den Glauben.
Wir konten auch ſonſt nichts guts thun/ wo es Chriſtus nicht in vns wircket/ wie S. Paulus ſpricht:
Nicht ich/ ſondern Gottes Gnade.
Vnd Joh. 15.
Ohne mich koͤnnet jhr nichts thun.
Welches er durch ein ſchon Gleichniß erklaͤret vom Reben vnd Weinſtock.
So bleibets alles was wir guts ſein/ vnd guts thun Gottes altes allein/ Eſa. 26.
Alles waß wir außrichten das haſtu vns gegeben/ Oſe. 14.
Ich wil ſein wie eine gruͤne Tanne/ an nur ſol man deine Fruͤchte finden.
Eſaia.
59. Chriſtus mus in vns ſein vnd leben
1. Cor. 15. Alles was wir gutes thun iſt Gottes.
Siehe nun/ lteber Menſch/ was du biſt vnd was du vermagſt?
Was haſtu zu deiner Widerbringung vnnd zur ernewerung deiner verderbten Natur thun koͤnnen?
Lauter nichts.
Gleich wie du zu deiner Leiblichen Geburt nicht haſt thun koͤnnen/ vnd dich nicht ſelbſt ſchafſen: Alſo kanſtu auch zu deiner newen Geburt nichts thun.
Verderben haſtu dich wol koͤnnen/ verlieren/ vnd toͤdten/ Aber ernewren/ wiederbringen/ heilen/ Gerecht vnd Lebendig machen haſtu nit koͤnnen.
Was haſtu darzu thun koͤnnen/ daß GOtt iſt Menſch worden?
Lauter nichts.
Alſo haſtu dir vber alles nichts zuzurechnen/ oder deinen krefften etwas zuzuſchreiben.
Ja je mehr ein Menſch ſeinem eigenen willen/ krefften/ vnd vermuͤgen zuſchreibet/ je mehr hindert er ſich ſelbſt an der gnade GOttes/ vnd an der ernewerung ſeiner verderbten Natur.
Darumb muſtu allen deinen eignen krefften vnd vermuͤgen gantz abſterben/ deiner eignen Weißheit/ deinem eignen Willen/ deiner eignen Liebe/ vnd muſt Gott allein alles laſſen in dir wircken/ ja es muß nichts in dir ſeyn/ daß GOttes Willen vnd Wercke verhindere/ oder denſelben wiederſtrebe.
Der mẽſch bindert ſich vielmer durch ſeine eigene kreffte an ſeiner Seligkeit.
Vnd ſo lange du das nicht thun wilt/ vnd nicht bey dir iſt ein bloß lauter leyden/ alſo daß Gott alles allein in dir thue vnd wircke/ du aber leideſt jhn vnnd ſein Werck/ vnd ſeinen willen in dir/ ſo lange hinderſtu GOtt/ daß er ſich mit deiner Seelen nicht vereinigen/ ſein Bilde in dir ernewern/ vnd deine verderbte Natur beſſern kan.
Dann eigen wille/ eigen Liebe/ eigen Ehre/ eigene Weißheit/ vnd alles was du dir ſelbſt zuſchreibeſt/ das hindert GOtt/ daß er nicht alles allein in dir ohne hindernuß wircken kan.
Dann des Menſchen wille verderbet den Menſchen immer weiter vnd weiter: GOttes wille aber beſſert immer mehr vnd mehr.
Du muſt Gott gãtz gelaſſen ſtehenond gelaſſenheit lernẽ.
Dauon ſagt Bonauentura: Totà religionis perfectio, in voluntatis propriæ abdicatione conſiſtit.
Die Vollkommenheit der Chriſtlichen Religion/ ſiehet in abſagung des eignen Willens.
Vnd Auguſtinus:
Si totum hominis bonum eſt amare Deum, totum hominis malum fit neceſſe eſt, amare ſeipſum.
Wenn GOtt lieben des Menſchen hoͤchſtes Gut iſt/ So muß des Menſchen hoͤchſtes verderben ſeyn/ ſich ſelbſt lieben.
Idem. Si ea eſt conditio boni, vt ſeſe effundat & propaget:
Non poteſt non eſſe magnum malum amor proprius, qui bona ſua & aliorum ad ſe totũ trahit, nec quicquam de eis communicat.
Wenn daß die Eigenſchafft des guten iſt/ daß es ſich außbreitet vnd andern mittheilet/ ſo muß die eigen Liebe ein groſſes vbel ſeyn/ die jhre vnd ander Leut Guͤter vnd Gaben zu ſich allein reiſſet/ vnnd niemand mittheilet.
Welches auch Seneca ein weiſer Mann verſtandẽ/ da er ſpricht:
Hoc ſolum virtuti adieceris, quod propriæ voluntati ſu btraxeris:
So viel wirſtu an Tugenden zunehmen/ So viel du an deinem eigenen Willen wirſt abnehmen.
Idem: Niſi à teipſo defeceris, ad Deum qui ſupra te eſt, non appropinquabis.
Wirſtu von dir ſelbſt nicht außgehen/ ſo wirſtu zu GOtt nicht eingehen.
Der eigen Wille iſt nichts anders dann der Abfall von GOtt.
Vnd derſelbe Fall iſt zwar leicht vnd luſtig:
Die wiederbringung aber ſawer/ bitter/ vnd ſchwer/ ja allen Creaturen vnmuͤglich.
Dann der Menſch kan nicht von jhm ſelber wieder auffſtehen/ vnd vermag jhm ſelbſt nicht zuhelffen/ weder mit Willen noch mit Wercken.
Der Wille iſt gefangen/ die Wercke ſind todt.
Es muß Chriſtus allein helffen im Anfang/ Mittel vnnd Ende.
Er zeiget dir/ ja er gibt dir zwey Mittel?
Geſetz vnd Evangelium/ Buſſe vñ vergebung der Suͤnde.
Durchs Geſetz muſt du erſt mit Chriſto ſterben/ durch ware Rew vnd Leid deinen Willen auffopffern/ in dir ſelbſt zu nichte werden vnd dich Chriſto allein laſſen.
So koͤmpt dann die gnade Gottes/ vnd vergebung der Suͤnde durchs Evangelium/ vnnd machet dieſen Todten lebendig durch den Glauben.
Alſo kan durch eigene Krafft vnd vermuͤgen niemand bekert werden/ oder auffſtehen.
Dann man muß ſich ja ſelbſt haſſen/ verleugnen/ verlieren/ an jm ſelber zu nichte werden vnd ſterben/ auff GOtt allein hoffen vnd warten/ ſeiner Gnade leben.
Wiederbringung ſchwer.
Aber ſolch haſſen/ verleugnen ſein ſelbſt/ Geiſtlich ſterben/ ſtehet auch nicht in vnſerm Willen vnd vermuͤgen/ ſonſt were es Currentis & Volentis, & non Miſerentis Dei.
Das iſt/ es lege an Jemandts wollen vnd lauffen vnd nicht an GOttes erbarmen.
Darumb muß Gott ſelbſt ſolches alles in vns wircken durch ſeine Goͤttliche Gnade vnd Krafft ſeines Geiſtes.
Vnd alſo bleibt vnſere Rechtfertigung allein in Gottes Hand/ als ein Werck vnd Gabe Gottes/ vnd nicht in der gewalt der Creaturen.
Dann vnſernthalben ſind wir ſelbſt vnſere ergeſte vnd groͤſſeſte Feinde vnd muͤgen wol bitten/ daß vns GOtt von vns ſelbſt erloͤſe/ vns gantz vnd gar nehme/ was vnſer iſt/ vnd gebe vns/ was ſein iſt.
Dann aus eigenen krefften koͤnnen wir nichts guts thun/ wo es GOtt ſelbſt durch ſeine gnade auch nach der Bekehrung nicht in vns wircket.
Er iſt die Liebe/ vnd muß ſie in vns wircken/ er iſt die Barmhertzigkeit vnd muß ſie in vns wircken/ vnd alſo von allem guten ſo wir thun ſollen.
So hilfft nun Chriſtus hier allein/ Menſchen huͤlffe iſt hie kein nuͤtze.
So tieff aber der Menſch in Adam gefallen vnd verdorben/ ſo hoch vnd viel hoͤher iſt er in Chriſto wieder erhoͤhet/ vnd wieder gut gemacht/ wie im eilfften Capittel hernach folget.
Rom. 9. GOTT macht vns allein zur gnade geſchickt.
Vnſer Rechtfertigung ein werck Gottes.
Das VII. Capittel.
Die Buſſe recht zu verſtehen/ iſt noth zu wiſſen den vnterſcheid des alten vnd newen Menſchen/ oder wie Adam in vns ſterben/ vnd Chriſtus in vns leben ſol: oder wie der alte Menſch in vns ſterben/ vnd der Newe leben ſol.
Rom. 6. Weil wir wiſſen/ daß vnſer alter Menſch mit Chriſto Gecreutziget iſt/ daß der ſuͤndliche Leib auffhoͤre/ daß wir hinfort der Suͤnde nicht mehr dienen.
EIn jeder Chriſt iſt zweyfach/ vnd befinden ſich in jhm zweyerley wiederwertige Menſchen mit jhren Fruͤchten/ wie aus folgender Tabella zuerſehen.
Adam/ Chriſtus.
Alte Menſch/ Newe Menſch.
Euſſerlicher Menſch/ innerlicher Mẽſch.
Alte Geburt/ Newe Geburt.
Fleiſch/ Geiſt.
Natur/ Gnade.
Vernunfft/ Glaube.
Finſternuß/ Liecht.
Baum des Todes/ Baum des Lebens.
Boͤſe Fruͤchte/ Gute Fruͤchte.
Suͤnde/ Gerechtigkeit.
Verdamnuß/ Seligkeit.
Todt/ Leben.
Alte Jeruſalem/ Newe Jeruſalem.
Reich des Teuffels/ Reich GOttes.
Schlangen Sahme Gottes Sahme.
Natuͤrlich Menſch/ Geiſtlich Menſch/ Irꝛdiſch Bilde/ Himliſch Bilde.
Diß bezeuget erſtlich die H. Schrifft/ darnach die erfahrung.
Die H. Schrifft redet vielfeltig vom alten vñ newen/ vom innerlichen vnd euſſerlichen Menſchen/ Eph. 4. Coloſſ.
3. 2. Cor. 4. Item daß der Geiſt Gottes in vns ſey/ Rom. 8. 1. Corinth. 3. vnd 6. 2. Cor. 1. 5. Epheſ. 1. Item daß Chriſtus in vns ſey/ Galat.
2. 2. Cor. 13.
Zum andern bezengets die erfahrung/ nemlich der Kampff des Fleiſches vnnd Geiſtes/ auch in den Heiligen Rom. 7. vnd die Fruͤchte des Fleiſches vnd Geiſtes/ Gal. 5. Derwegen hieran im geringſten nicht zu zweyffeln/ viel weniger bey Chriſten einiger ſtreit dauon ſein ſol. Dañ diß iſt dz Fundament der gantzen ſchrifft/ vnnd die rechte Erkantnuß des Menſchen.
Hierauff iſt die Buſſe gegruͤndet/ daß Adam in vns ſterben/ vnd Chriſtus in vns leben ſol.
Dann wann Adam in vns ſtirb/ ſo ſtirbt vnd gehet mit vnter alles was aus Adam iſt/ der alte Menſch/ der euſſerliche Menſch/ die alte Geburt/ Fleiſch/ Natur/ Vernunfft/ Finſternuß/ Baum des todes/ boͤſe Fruͤchte/ die Suͤnde/ Todt/ Verdamnuß/ Schlangen Same/ natuͤr lich Menſch/ irꝛdiſch Bilde/ das alte Jeruſalem/ Reich des Teuffels.
Wañ aber Adam in vns lebet/ ſo lebet vñ herꝛſchet im Menſchen der alte Menſch/ die alte geburt/ Fleiſch/ natur/ vernunfft/ Finſternuß/ Baum des Todes/ die boͤſe Fruͤchte/ die Suͤnde/ das alte Jeruſalem/ vnd das Reich des Teuffels.
Daß gehoͤrt alles ins Verdamnuß/ vñ vnter dem ewigen Fluch.
Lebet aber Chriſtus in vns/ ſo lebet vnd herꝛſchet in vns der newe Menſch/ der innerliche Menſch/ die newe Geburt/ Geiſt/ Gnade/ Glaube/ Liecht/ Baum des Lebens/ gute Fruͤchte/ Gerechtigkeit/ Leben/ Seligkeit/ GOT- TES Sahme/ Geiſtliche Menſch/ Himliſches Bilde/ newe Jeruſalem/ vnd das Reich GOTtes.
Das gehoͤrt alles vnter den Segen/ vnd in die Seligkeit.
Worinnẽ das ware erkantniß des Men-
ſchen/ vnd das Fundament der Buſſe ſtehet.
Das Leben Adams in vns.
Chriſti Leben in vns.
Da hat nun ein jeder Menſch mit jhm ſelbſt gnug zu thun weil er lebet/ das er den alten Adam nicht laſſe in jm leben vnd herrſchen/ ſondern den newen Adam welcher iſt Chriſtus.
Da gilts wachen/ faſten/ beten/ kempffen/ ſtreiten/ vnd wie S: Paulus ſpricht/ ſich ſelbſt pruͤfen vnd verſuchen/ ob Chriſtus in vns ſey/ ja das wir mit furcht vnd zittern ſchaffen/ das wir ſelig werden/ das wir durch die enge Pforte eingehen vnd den ſchmalen weg in Chriſto wandeln/ welcher iſt ſich ſelbſt haſſen/ verleugnen/ abſagen alle dem/ das man hat vnnd der Suͤnde abſterben/ Welches nicht mit lachendem munde/ vnd zerteilung deß Fleiſches zugehet wie die zarten Heiligen meinen/ ſondern mit jnnerlicher trawrigkeit/ rew vnd leid/ mit jnniglichem heulen vnd weinen/ wie der 6. 38. vnd andere Bußpſalmen bezeugen.
Welches S. Paulus nennet daß Fleiſch creutzigen ſampt den Luͤſten vnd Begierden.
Wann daß geſchicht/ ſo lebet Chriſtus in dir/ vnd du in Chriſto/ ſo herrſchet vnnd ſieget Chriſtus in dir durch den Glauben.
Darumb S. Johannes ſpricht:
Der glaube iſt der Sieg/ der die Welt vberwindet.
1. Cor. 3. 1. Phil. 2. Matth. 7. Luc. 9. 14. Rom. 6.
Gal. 5. Gal. 2.
1. Joh. 5.
Du muſt aber die Welt nicht auſſer dir ſondern in dir vberwinden.
Dann die Welt iſt nicht auſſer dir/ ſondern in dir.
Was iſt die Welt anders dann Augenluſt/ Fleiſchesluſt/ vnd hoffertiges leben.
Das iſt in dir/ Darumb iſt die Welt in dir/ vnd muſt dieſelbe in dir vberwinden.
So heiſſeſtu dann/ vnd biſt ein Kind Gottes.
Dann alles/ was auß Gott geboren iſt/ vberwindet die Welt.
So biſtu ein Kind deß Liechtes/ ein Glied Chriſti/ ein Tempel deß H. Geiſtes/ eiv Schaͤfflein Chriſti/ ein guter Baum/ der von ſich ſelbſt ohne Gebot/ ohne Geſetz/ ohne Zwang/ mit Luſt/ Liebe/ vnd Frewde/ gute Fruͤchte bringet.
1. Joh. 2.
1. Joh. 5. Epheſ. 5. 1. Cor. 6. Joh. 10.
Matt. 12.
Lebeſtu aber in Adam/ vnd herrſchet Adam in dir/ ſo biſtu nicht ein Kind Gottes/ auß Gott newgeboren/ biſt von der Welt vberwunden/ vnnd herrſchet der Fuͤrſt dieſer Welt in dir durch Hoffart/ eigen Ehre/ eigen Liebe/ biſt ein Kind deß Teuffels.
Dann welche der Geiſt Gottes treibet/ die ſind Gottes Kinder: Alſo die der Sathan treibet/ die ſind deß Satans Kinder/ ja Glieder deß Teuffels/ Kinder der Finſterniß/ behauſung der boͤſen Geiſter/ die ſcheußliche Babylon voller vnreinen abſchewlichen Thiere/ wie ſolches Eſa: 13. Apoc: 18/ vnd Ezech: 8. iſt fuͤrgebildet.
Da der Prophet Ezechiel im Geiſt in den Tempel zu Jeruſalem eingefuͤhret iſt/ vnd vnter andern zweyerley denckwirdige ſachen geſehen hat: 1. Allerley geſtalt kriechender Wuͤrme/ vnd abſchewlicher Thiere/ vnd allerley Goͤtzen vnd grewel deß Hauſes Iſrael gemahlet an der Wand rings vmbher.
2. Darnach/ welches noch erger/ ſiebentzig Menner auß den Elteſten von Iſrael/ welche denſelben Bilden vnnd Thieren gereuchert vnd geopffert haben.
Joh. 8. Rom. 8.
In Adam leben iſt ſchrecklich
Sihe O Menſch/ das iſt dein altes Adamiſches/ Viehiſches/ Thieriſches Hertz abgemahlet.
Dann wann du in den Tempel deines hertzens gehen wirſt/ ſo wirſtu erſtlich ſehen eine groſſe menge abſchewlicher Thiere/ Bilder/ vnd Goͤtzen/ welche in deinen Adamiſchen gedancken vnd gedechtnuß geſchrieben vnd abgemahlet ſein.
Darnach/ welches erger iſt/ da ſolche grewel auß deinem Hertzen billich ſolten vertrieben werden/ vnd du daruͤber heiſſe Thraͤnen weinen ſolteſt/ das du ein ſolch vnrein Hauß voller boͤſer wuͤrme biſt/ du auch durch die Buſſe vnd toͤdtung deß fleiſches dieſelbe erwuͤrgen ſolteſt/ ſo liebeſtu dieſelbe noch/ dieneſt jhnen/ opfferſt jhnen/ beluͤſtigeſt dich in denſelben/ vnd denckeſt nicht/ daß dein HErr Chriſtus durch ſolche grewel auß deinem hertzen vertrieben wird/ vnd keine ſtat in dir haben kan/ vnd du dich alſo deß hoͤchſten ewigen gutes ſelbſt beraubeſt/ deß H. Geiſtes/ vnd aller ſeiner gaben/ Du trawreſt/ wann du etwas thuſt/ darauß dir ein gros Vnheil entſtehet/ oder wann du etwas liebes verleureſt/ Warumb trawreſtu dann nicht/ wann du Chriſtum aus deinem hertzen verleureſt vnd vertreibeſt/ vnd dein Leib vnd Seele eine behauſung der boͤſen Geiſter wird?
Wunderlicher Typus vund Figur.
Aus dieſem allen verſteheſtu nun/ wz Adam vñ Chriſtus ſey/ wie dieſelbe beide in dir ſein/ vnd leben darzu gehoͤret auch diß erkentniß.
Erſtlich dz wir von natur in Adam alle gleichſein/ keiner beſſer dann der ander.
Dann wir ſind alle gleich durch vnd durch verdorben vñ vergifftet an Leib vnd Seele/ wie S. Paulus ſpricht:
Es iſt hie kein vnterſcheid/ nicht allein vnter Juͤden vnd Heyden/ ſondern auch vnter allen Menſchen.
Es iſt keiner vnter vns beſſer fuͤr Gott dann der ergeſte Menſch vnnd Vbelthaͤter.
Ob gleich die Boßheit nicht bey allen außbricht/ ſo richtet doch Gott alle Menſchen nach dem hertzen vnnd vergifften Brunnen.
Es iſt auch keine ſuͤnde ſo groß/ die ein Menſch nicht beginge von Natur/ wann jn Gottes Gnade nit erhielte.
Dann von Natur koͤnnen wir nichts anders dann ſuͤndigen auff dz allerſchrecklichſte.
Daß wirs aber nicht thun/ daß haben wir nicht vnſern krefften/ oder klugheit zu dancken/ ſondern der gnaden Gottes/ die vns vor Suͤnden bewaret.
Gen. 12. daß ſol vns dienen zur Demut vnd Gottesfurcht/ daß keiner den andern verachte/ vnd nicht ſicher ſey.
In Adam ſind wir alle gleich boͤſe ohne vnterſcheidt. Rom. 3.
Jer. 13.
2. Gleich wie wir aber in Adam von Natur alle gleiche boͤſe ſeyn/ vnnd iſt kein vnterſcheid/ was die verderbte Natur anlanget: Alſo ſind wir auch in Chriſto gleiche gut vnd from gemacht.
Dann es hat fuͤr Gott keiner eine andere/ oder beſſere Gerechtigkeit dann der ander.
Chriſtus iſt vnſer aller Froͤmmigkeit/ Gerechtigkeit/ Heiligung vnd Erloͤſung/ vnd iſt in Chriſto keiner beſſer dann der ander/ gleich wie auch in Adam.
Dann gleich wie wir in Adã von Natur allein Menſch vnnd ein Leib ſeyn/ auffs hoͤchſte vergiff tet/ vnd verdorben:
Alſo ſind alle Gleubigen in Chriſto ein Menſch ein Leib auffs hoͤchſte gereiniget vnd geheiliget/ durch den Glauben vnnd Blut Chriſti.
Diß iſt eine Artzney wider die Geiſtliche Hoffart/ daß ſich keiner fuͤr Gott hoͤher vnd beſſer halte dann der ander/ ob er gleich mehr Gaben haͤt.
Dann gleich wie die Gerechtigkeit vnd Seligkeit eitel Gnade iſt:
So ſind auch alle Gaben eitel Gnade/ vnd ein frembd gut.
Dieſen grund der Gnade GOttes erkenne/ ſo wird dich die Gnade nicht laſſen ſtoltz ſeyn/ oder ſtoltz machẽ/ ſondern wird dich geiſtlich Arm machen/ vnnd wirſt dich ſelbſt in deiner Armut vnnd Elend recht erkennen/ vnnd Chriſtum in dem groſſen Reichthumb ſeiner Gnade vber alle Menſchen.
Gnade machet nit ſtoltz ſondern demuͤtiget.
Das VIII. Capittel.
Wie freundlich vns Gott zur Buſſe locke/ vnnd warumb die Buſſe nicht zuverſeumen.
Luc. 15. Alſo ſage ich euch/ wird Frewde ſein fuͤr den Engeln Gottes vber einen Suͤnder der Buſſe thut.
ES hat der viel getrewer vnd gnediger GOtt die Bekehrung deß Menſchen/ vnd die wahre Buſſe auff mancherley weiſe vnd art vns in ſeinem Wort fuͤrgebildet/ vnſere harte vnd ſteinerne hertzen dadurch zu erweichen vnd zu bekehren von der Welt/ von vns ſelbſt/ vom Sathan zu Gott.
Act. 26.
Vnter andern aber ſind die beiden gleichnuß Luc. 15.
Vom verlohrnen Schaͤfflein/ vnd vom verlohrnen Sohn ſo troͤſtliche vnd ſo hertzbrechende/ das ſie nit wol ohne traͤhnen koͤnnen gruͤndlich vnd jnniglich betrachtet werden.
Dann der HErr JEſus darinnen abmahlet dreyerley hertzen.
Dreyerley Hertzen.
1. Das vnbekerte Hertz deß Suͤnders.
2. Das rewende Hertz deß bußfertigen Suͤnders.
3. Das erbarmende Vaterhertz GOttes.
Das vnbekehrte Hertz des Suͤnders mahlet er ab in dem Bilde eines vngeratenen Sohns/ der ſein Gut vnd Erbtheil vmbbracht/ vnnd endlich anfehet zudarben/ vnd mit den Saͤwen die Trebern zu freſſen.
Welches nichts anders bedeutet dann vns vngeratene Kinder/ vns ſuͤndigen Menſchen/ die wir vnſer Himliſch Erbgut durch die Suͤnde verloren hatten/ nemlich/ Gerechtigkeit/ Heiligkeit/ Vnſchuld/ vnd das ſchoͤne Bilde GOttes/ nach welchem wir geſchaffen/ dardurch wir in die ſchwere Dienſtbarkeit der Suͤnde/ Teuffels/ vnd Todes gerahten ſind.
Auch in allen Menſchen Wercken vnd Geſetzen/ ſo durch die Trebern bedeutet ſeyn/ weder Ruhe/ Huͤlffe/ vnd Troſt finden koͤnnen/ ſondern ewiges Hungers ſterben muͤſten/ wo wir nicht zu ruͤcke daͤchten an die Gnade deß Vaters.
Bilde des verlornen Menſchẽ.
2. Das rewende bußfertige Hertz aber hat er in dieſen Worten abgemahlet/ da ſchlug er in ſich vnd ſprach:
Wie viel Tagloͤhner hat mein Vater/ die Brodt die fuͤlle haben/ vnnd ich verderbe im hunger/ ich will mich auffmachen/ vnd zu meinem Vater gehen/ vnd zu jhm ſagen:
Vater/ ich hab geſuͤndiget im Himmel vnd fuͤr dir.
In dieſen Worten iſt herꝛlich abgemahlet die wahre Buſſe/ 1. Die contritio, das iſt/ die Goͤttliche Rewe:
Er ſchlug in ſich/ er betrachtet ſein Elend/ daß er auß einem Kind Gottes ein Viehe vnd vnfletige Saw worden/ Irꝛdiſch/ Viehiſch/ Thieriſch/ beſtialiſch.
Erinnert ſich aber ſeines Vrſprungs/ woher er kommen/ gedencket an ſeinen Vater/ vnd rewet jhm/ bekennet ſeine Suͤnde/ vnd ſpricht:
Vater ich habe geſuͤndiget im Himmel vnd fuͤr dir/ Ich habe Gott vnd Menſchen beleidigt.
Erkent auch ſeine Vnwirdigkeit:
Ich bin nicht werth/ daß ich dein Sohn heiſſe.
2. Der Glaube/ als das ander Stuͤck der Buſſe/ iſt darinnen abgemahlet/ daß er ſich auffmacht vnnd zum Vater gehet/ vnd hat die Zuuerſicht/ wann jhm ja der Vater nicht wolte fuͤr einen Sohn annehmen/ ſo werde er jhn gewiß fuͤr einen Knecht vnd Tagloͤhner halten.
Dann er ſpricht:
Ich bin nicht werth/ daß ich dein Sohn heiſſe/ mache mich zu deinen Tagloͤhner.
Vnnd hoffet gewiß der Vater werde jhm ſolches nicht verſagen/ ſondern auß Gnaden ſich vber jn erbarmen.
Bilde der Buſſe.
Bilde des Glaubens vnnd Demut.
3. Daß Vaterhertz iſt alſo abgemahlet/ 1. Da er noch ferne von dannen war/ ſahe jhn der Vater.
Ach die gnedigen Augen des Vaters/ wie ſehen ſie nach den verlornen Kindern?
Iſt præueniens miſericordia, das iſt/ die vorkommende vñ vorlauffende Gnade/ 2. Jammert jhm.
Iſt expectans miſericordia, die erwartende Gnade.
3. Lenfft vnnd fellt jhm vmb den Halß.
Iſt ſuſcipiens miſericordia, die auffnemende Gnade.
4. Kuͤſſet jhn.
Iſt conſolans miſerrcordia, die troͤſtende Gnade.
5. Bringet das beſte Kleidt her/ das iſt Chriſtus vnd ſeine Gerechtigkeit.
Iſt luſtificans Miſericordia die rechtfertigende Gnade.
Ein Fingereiff an ſeine Hand/ Iſt der heilige Geiſt/ Trawring/ annulus filialitatis ἤοθεσὶας, deſpondens miſericordia, die vermehlende Gnade.
6. Schuh an ſeine Fuͤſſe/ Iſt ein newer heiliger Wandel in Chriſto durch den heiligen Geiſt vnd Gottes Krafft vnd Macht.
Das iſt confirmans miſericordia, die erhaltende Gnade.
7. Bringet ein gemeſtes Kalb her/ ꝛc. Conuiuium & gaudium Angelorum.
Das iſt viuificans, lætificans & coronans miſe ricordia, die erfrewende lebendigmachende vnd Kroͤnende Gnade.
Vaterhertz.
Pſal. 79.
Eſa. 30.
Pſal. 32.
Eſa. 65.
Pſal. 103.
Rom. 8. Gal. 4. Eph. 1. Phil. 1. 1. Petr. 1. Pſ. 84. 63. Eſ. 65. 66.
Wie koͤnte vns doch GOtt freundlicher zur Buſſe locken?
Wollen demnach die vornembſten Vrſachen/ die vns zur Buſſe bewegen ſollen/ betrachten.
Derer ſind aber vornemlich ſieben.
1. Die groſſe Barmhertzigkeit GOTTES.
2. Chriſti Freundligkeit/ vnnd thewrer Verdienſt.
3. Die ſchreckliche Straffe vnd Drewung.
4. Der Todt.
5. Das Juͤngſte Gericht/ 6. Die Helle.
7. Die ewige Freude.
Sieben bewegende Vrſachen der Buſſe.
1. GOttes Barmhertzigkeit.
Deut. 4. Wann du den Herren deinen Gott ſuchen wirſt/ ſo wirſtu jhn finden/ wo du jhn wirſt von gantzen Hertzen/ vnd von gantzer Seelen ſuchen.
Wann du geengſtet ſein wirſt/ vnd dich treffen werden alle dieſe Dinge in den letzten Tagen/ ſo wirſtu dich bekehren zu dem Herrn deinem GOtt/ vnd ſeiner Stimme gehorchen.
Dann der Herr dein GOtt iſt ein Barmhertziger Gott/ Er wird dich nicht laſſen/ noch verderben:
Wird auch nicht vergeſſen des Bundes/ den er deinen Vaͤtern geſchworen hat.
Ach diß gnedige Vaterhertz ſoll vns billig zur Buſſe locken.
Vnſer Suͤnden koͤnnen ſo viel nicht ſeyn/ es iſt vielmehr Gnade bey dem Herren/ wie der 130. Pſalm ſpricht:
Bey dem Herren iſt die Gnade/ vnd iſt viel vergebung bey jhm/ vnnd Er wird Iſrael erloͤſen aus allen ſeinen Suͤnden.
Die Suͤnde kan ſo groß nicht ſeyn/ GOTtes Barmhertzigkeit iſt noch groͤſſer.
Pſalm 51. Tilge meine Suͤnde nach deiner groſſen Barmhertzigkeit.
Vnſere Suͤnden koͤnnen ſo greulich nicht ſeyn/ GOTT kan ſie Schneweiß machen.
Eſa. 1. Wann ewre Suͤnde gleich Blutrot weren/ ſollen ſie Schneweiß werden/ Pſalm 51. Beſprenge mich mit Iſopen/ daß ich rein werde.
Waſche mich/ daß ich Schneweiß werde.
Vnſere Suͤnde koͤnnen ſo mancherley nicht ſeyn/ der Reichthumb der gnade GOttes iſt noch vberſchwenglicher.
Dann Er iſt Barmhertzig/ Gnedig/ Geduͤltig/ von groſſer Gnade vnnd Trewe/ vnnd vergibt Vbertretung/ Miſſethat/ vnnd Suͤnde.
Vnſere Suͤnde kan ſo mechtig vnd ſtarck nicht ſeyn/ GOTT kan ſie dempffen/ vnnd in die tieffe des Meers werffen/ wie Pharao mit allem ſeinem Heer.
Mich. 7. Vnſere Suͤnde kan ſo ſchedlich vnnd gifftig nicht ſeyn/ GOtt kan ſie heilen.
Ezech. 18. Wann ſich der Gottloſe bekehret/ ſolts jhm nit ſchaden/ daß er iſt Gottlos geweſen.
Hertztroͤſt liche Verheiſſung.
Groͤſſe der Suͤnde.
Grewlichkeit der Suͤnde.
Mancherley Suͤnde. Eph. 1. Exod. 34.
Stercke der Suͤnde.
Gifftigkeit der Suͤnde.
Eſa. 55.
2. Chriſti Freundligkeit.
Wie freundlich auch vnſer Herr Jeſus Chriſtus die Suͤnder auffgenommen/ bezeuget Er Matth. 9. da er ſpricht:
Die Starcken beduͤrffen des Artzes nicht/ ſondern die Krancken.
Ich bin kommen die Suͤnder zur Buſſe zu ruffen/ vnnd nicht die Gerechten.
Vnd Luc. 19. Deß Menſchen Sohn iſt kommen zu ſuchen vnnd ſelig zu machen/ daß verloren iſt.
Von dieſer holdſeligen Freundligkeit haben die Propheten geweiſſaget/ Ezech. 34. Wehe euch Hirten/ die jhr das Verlorne nit ſuchet/ ſondern ſtrenge vnd hart vber ſie herꝛſchet.
Meine Schafe ſind zerſtrewet als die keinen Hirten haben.
Siehe/ Ich will mich meiner Herde ſelbſt annehmen/ vnd ſie ſuchen/ wie ein Hirte ſeine Schaffe ſuchet/ wann ſie von der Herde verirꝛet ſeyn.
Ich will das verlorne ſuchen/ daß verirꝛete wiederbringen/ daß Verwundete heylen/ deß Schwachen warten.
Eſa. 40.
Er wird ſeine Herde weiden wie ein Hirte/ Er wird die Lemmer in ſeine Armen ſamlen/ vnnd in ſeinen Buſem tragen.
2.
Nicht allein aber Chriſti Freundligkeit locket dich zur Buſſe/ ſondern auch ſeine hertzliche Traurigkeit/ vnd ſein heilig vergoſſenes Blut ruffet dir.
Bedencke wie er ſein Leben nicht hat gegeben fuͤr den Himmel/ noch fuͤr die Erde/ ſondern fuͤr deine Seele/ vnd du wilt durch deine Vnbußfertigkeit mutwillig dieſen Edlen Schatz verlieren/ Bedencke/ daß du mit keinem andern Loͤſegelde haſt koͤnnen erloͤſet werden/ dann durchs Blut Chriſti/ warumb wiltu dich dieſer hoͤchſten vnnd thewreſten Bezahlung verluſtig machen.
3. Bedencke doch/ wovon dich dein HErr Chriſtus erloͤſet hat/ nemlich/ vom Teuffel/ vnnd von der argen boͤſen Welt/ von deinen Suͤnden/ noch haſtu luſt dem Teuffel jmmer ferner zu dienen?
4. Bedencke doch/ daß dir Chriſti Verdienſt ohne Buſſe nichts nuͤtze iſt/ Ja daß du Chriſti Blut mit Fuͤſſen tritteſt/ vnnd den Geiſt der Gnaden ſchmeheſt.
5. Bedencke wie ſawer du deinem Erloͤſer worden biſt/ wie Er geweinet/ getr awret/ gezittert/ gezaget/ wie ſchrecklich Er vmb deiner Suͤnde willen verwundet/ wie Er ein Wurm vnd Fluch am Holtz worden.
O triſtißimum ſpectaculum, & miſerandum pœnitentiæ ſpeculum.
Chriſti holdſelige Freund ligkeit locket dich zur Buſſe.
Chriſti Blut ruffet dich zur Buſſe.
1. Petr. 1.
Heb. 10.
Eſa. 55.
Pſal. 22.
3 Die drewung der zeitlichen Straffe.
Pſal. 7. Gott iſt ein rechter Richter/ vnd ein Gott/ der taͤglich drewet.
Wil man ſich nicht bekehren/ ſo hat Er ſein Schwert gewetzet/ vnnd ſeinen Bogen geſpannet/ vnd zielet vnd hat darauff gelegt toͤdliche geſchoß/ ſeine Pfeile hat Er zugerichtet zuverderben.
Deut. 32.
Dann dem Zorn vnnd Rache Gottes kann kein Menſch entflihen/ Amos 9. Wann ſie gleich in den Himmel ſtiegen/ wil ich ſie herab ſtuͤrtzen.
Wann ſie ſich gleich verbuͤrgẽ im grund deß Meers/ wil Ich doch den Schlangen befehlen/ die ſollen ſie daſelbſt ſtechen.
Sihe/ die Augen deß Herrn ſehen auff ein ſuͤndiges Koͤnigreich/ das ichs vom Erdbodem vertilge.
Zepha.
1. Ihr Blut ſoll vergoſſen werden wie Staub/ vnd jhr Leib ſol werden wie Koht.
Dann jhre Silber vnd Goldt ſoll ſie nicht erretten am tage meines Zorns/ ſondern das gantze Land ſol durchs Fewer meines Eivers verzehret werden.
Solche ſchreckliche Drawungen ſollen vns zur Buſſe treiben.
Buſſe wendet groſſe Landſtraffen ab/ Ja den Vntergang eines Volcks/ Stadt vnnd/ Landes/ Wie zu Ninive. Jer. 18. Ploͤtzlich rede ich wider ein Volck/ daß Ichs außrotten vnd vertilgen wil.
Wenn ſichs aber bekehret/ ſol mich auch rewen die Straffe.
Gottes Zorn ein verzehrend fewr
4. Der Todt.
Darumb hat Gott die Stunde deß Todes verborgen/ daß wir taͤglich vnd alle ſtunden Buſſe thun/ vnnd eine jede Stunde fuͤr die letzte achten ſollen.
Tota hominis vita ipſi ad pœnitentiam data, ſagt Bernhardus.
Das gantze leben deß Menſchen iſt jhm zur Buſſe gegeben/ Vnnd iſt nichts anders dann ein taͤglich Creutz vnd Pein/ pœna & crux quotidiana, wie im 38. Pſalm ſtehet:
Sihe ich bin zu leiden gemacht/ vnd meine Plage iſt alle morgen da.
GOtt hat dir ſeine Gnade verheiſſen/ aber den morgenden tag hat er dir nicht zugeſagt.
Es iſt den Menſchen einmal auffgelegt zu ſterben/ vnd darnach das Gericht.
Heb, 9. Syrach 7. Bedencke das Ende/ ſo wirſtu nimmermehrſuͤndigen.
Dann wie dich Gott findet/ ſo wird er dich richten.
Darumb ſoltu in deinem Leben alſo ſeyn/ wie du wuͤnſcheſt zu ſeyn in deinem tode.
Bedencke wo die ſeyn/ die vor wenig Jahren in fleiſchlichen Luͤſten vnd Frewden gelebet.
Itzo ſind ſie an jhrem orthe vnd erwarten deß letzten Vrtheils.
Darumb gehet auß von jnen mein Volck/ daß jhr nicht theilhafftig werdet jhrer Suͤnde/ auff daß jhr nicht empfahet etwas von jhrer Plage.
Warumb Gott die Stunde deß todes verborgen.
Was das Menſchẽ leben ſey.
Apoc. 18.
5. Daß Juͤngſte Gericht.
Dann nach dem tode wird kein zeit oder raum zur Buſſe ſeyn.
Hîc enim aut vita amittitur aut retinetur.
Hie in dieſem Leben wird entweder das Leben ewig verlohren/ oder ewig erhalten.
Die Bußfertigen kommen nicht ins Gerichte/ vber die Vnbußfertigen aber wird das ſchreckliche Vrtheil ergehen:
Gehet hin jhr Verfluchten.
Matth. 20. Jetzo iſt der tag deß Heyls/ 2. Cor. 5.
Dort der Tag deß Gerichts.
Pſal. 95. Heut/ Heut/ ſo jhr ſeine Stimme hoͤret. ſo verſtocket ewer Hertz nicht/ daß ich nicht ſchwere in meinem Zorn.
Sie ſollen nimmermehr zu meiner Ruhe kommen.
Heb. 3. 2. Cor. 5. Wir muͤſſen alle geoffenbaret werden fuͤr dem Richter Stuel vnſers HErrn JEſu Chriſti/ auff dz ein jeder empfahe/ wie er gehandlet bey Leibes leben.
Es ſey boͤß oder gutes.
Den Bußfertigen aber werden jhre Suͤnde zugedecket.
Pſal. 32. vnnd gar vergeſſen/ Ezech. 33. Tu igitur agnoſce, ut ille ignoſcat.
Erkenne du deine Suͤnde/ auff daß ſie Gott vergebe vnd vergeſſe.
Der Richter iſt fuͤr der Thuͤr.
Jacob.
5.
6. Ewige helliſche Pein.
Da wird alle Barmhertzigkeit Gottes auff hoͤren/ vnd wird heiſſen: Gedencke Sohn/ daß du dein guts empfangen haſt in deinem Leben.
Itzo lebeſtu nun nicht mehr/ ſondern biſt ewig todt/ vnnd Gott ewig abgeſtorben.
Auß der Hellen iſt keine Erloͤſung.
Wie kan dem gutes widerfahrẽ/ oder einiger Troſt/ der ewig geſtorben iſt?
Hie iſt allein die Gnadenzeit/ dort werden die Verdampten alſo ſterben/ daß ſie doch allezeit leben/ vnd alſo leben/ daß ſie doch allezeit vnd ewig ſterben.
Alle ſinne werden da gequelet werden/ ſehen durch die ewige Finſternuß/ hoͤren durch Zeenklappern vnd heulen/ riechen durch Schwefell geſtanck/ ſchmecken durch deß ewigen todes Bitterkeit/ empfinden durch ewige Qual.
Luc. 16.
Pſal. 49.
Ewiger todt.
Qual vnd Pein der Hellen.
7. Die Frewde deß ewigen Lebens.
Solte ein Menſch eine ſo kleine nichtige Frewde nehmen fuͤr die ewige Frewde?
Kein Vngerechter wird da hinnein gehen/ der ſich nicht mit vielen heiſſen Thraͤnen im Glauben gereiniget vnnd gewaſchen/ vnnd ſeine Kleider helle gemacht im Blut deß Lambs.
Drauſſen ſind die Vnreinen/ die Hunde/ die Zauberer/ vnd die da lieben vnd thun die Luͤgen.
Der Verraͤchter keiner wird diß Abendmal ſchmecken.
Die hoͤchſte Frewde deß ewigen Lebens iſt Gott ſehen.
1. Joh. 3. Viſio Dei tota merces, Dz anſchawen Gottes iſt alles vnd ewiges Lohn.
Die Frewde der Außerwehlten iſt Chriſtum ſehen.
Ihr werdet mich wieder ſehen/ vnd ewer Hertz wird ſich frewen.
Daß anſchawen deß Angeſichtes Gottes iſt der Engel Frewde vnd Leben/ das Engelbrot/ davon die Engel leben/ jhre vnſichtbare Speiſe wie der Engel Raphael zu Tobia ſpricht:
Ich eſſe vnſichtbare Speiſe/ die kein Menſch ſehen kan.
Gleich wie nun Gott ſehen alle Frewde iſt:
So iſt Gott nimmer ſehen/ die groͤſſeſte hoͤchſte ewige vnd alle Pein vnnd Qual.
Apoc. 14.
Apoc. 22.
Luc. 14.
Joh. 16.
Tob. 12.
Das IX. Capittel.
Was Buſſe thun heiſſe/ wie ſie geſchehen muͤſſe/ vnd wie vns Gottes Guͤte zur Buſſe leite.
Joel. 2. So ſpricht der HErr: Bekeret euch zu mir von gantzẽ hertzẽ mit faſten/ mit weinẽ/ mit klagen/ zerreiſſet ewre hertzen/ vnnd nicht ewer Kleider/ vnnd bekeret euch zum HErrn ewern GOtt.
Dann er iſt gnedig/ barmhertzig/ geduͤldig/ von groſſer Guͤte/ vnnd gerewet jhn bald der ſtraffe.
DEr viel getrewe gnedige GOtt/ der nicht wil noch ſuchet vnſer verderben/ ſondern vnſer ewiges Heyl vnd Seligkeit/ der am beſten vnſer Noth/ vnd Elend kennet vnd ſiehet/ vnd vns gern darauß erretten wolle/ locket vñ reitzet vns auff mancherley weiſe zur Buſſe/ Dann durch wahre Buſſe vnnd Bekehrung wil er vns helffen vnnd heilen.
Durch Buſſe heilet vns Gott. Jer. 17.
Er locket vns einmal durch Straffe/ drewungen/ alß Jer. 6.
Ich wil ein Vngluͤck vber diß Volck bringen/ nemlich/ jhren verdienten Lohn/ darumb daß ſie auff meine Worte nicht achten/ vnnd meine Geſetz verwerffen.
Vnd am 7.
Weil jhr dann alle ſolche ſtuͤcke treibet/ ſpricht der HErr/ vnd ich euch ſtets predigen laſſe/ vnd jhr wolt nicht hoͤren/ ſo wil ich auch euch von meinem Angeſicht verwerffen.
Fuͤr dieſen ſchrecklichen Drauworten ſoltẽ wir billig erſchrecken/ Dann hie zeit liche vnd ewige Straffe gedreuwet wird/ Denn die Goͤttlichen Dreuwungẽ ſind nicht ein lerer vnd todter Schall/ ſondern haben einen mechtigen nachdruck/ ſind Gottes Eiver/ vnd gehen endlich in jhre Krafft.
Vnd wir erfahren ja/ was vns GOtt der Herr fuͤr.
Vngluͤck vnnd Hertzleid zuſchicket/ daß wirs alle Winckel voll haben:
Vnd wo wir nicht Buſſe thun/ wird GOttes Zorn durch Krieg/ Hunger/ Peſtilentz/ Fewer/ vnd Waſſer dermaſſen anbrennen/ daß auch ſolch Fewer die Grundfeſie verzehren wird/ wie zu Jeruſalem.
Gott ruffet vns durch dreuungẽ.
Wir ſollen Gottes dreunng fuͤr keinen ſchertz halten.
Tren. 4.
Wollen wir vns aber durch Gottes Zorn vnnd Dreuwung nicht laſſen zur Buſſe locken/ ſo ſollen wir vns durch ſeine Gnade bewegen laſſen/ dadurch Er vns ſo freundtlich locket/ Als Er ſpricht Jer. 3. Kere doch wider zu/ du Abtruͤnnige Iſrael/ ſo will Ich mein Andlitz nicht gegen euch vorſtellen.
Dann Ich bin Barmhertzig/ ſpricht der Herr/ vnd will nicht ewig zuͤrnen/ allein erkenne deine Miſſethat/ daß du wieder den Herren deinen GOTT geſuͤndiget haſt.
Da beut vns GOTT ſeine Gnade an/ ja Er flehet vnnd bittet/ wir ſollen doch wieder zu jhm kommen/ ſo wolle Er Buſſe annehmen fuͤr die Suͤnde/ wie Sapient.
12. ſtehet: Du gewaltiger Herꝛſcher richteſt mit gelindigkeit/ vnnd regiereſt vns mit viel verſchonen/ vnnd lehreſt deine Kinder/ daß du wolleſt Buſſe annehmen fuͤr die Suͤnde/ vnnd wir auff deine Barmhertzigkeit trawen ſollen.
Gott ruffet vns durch ſeine Guade.
Ein ſolcher freundlicher Spruch iſt dieſer auch/ dardurch vns GOTT durch ſeine Gnade/ Barmhertzigkeit/ Gedult/ groſſe Guͤte/ vnnd daß jhn bald der Straffe gerewet/ zur Buſſe locken will.
Iſt demnach auß vorangezogenem Spruch dreyerley zu mercken:
1. Was Buſſe thun heiſſet/ nemlich ſich zum Herren bekeren/ 2. Wie wir ſollen Buſſe thun/ nemlich mit Faſten Heulen vnd Weinen.
2. Wie vns GOttes guͤte zur Buſſe locke?
Denn ich bin gnedig/ etc. 1. Buſſe thun vnd ſich zum Herren bekeren/ heiſſet auß dem Geſetze GOttes ſeines Hertzens angeborne Blindheit/ innerliche Boßheit/ abſchewliche Vnreinigkeit/ vnnd groſſe Gottloſigkeit erkennen/ als den inwendigen Grewel/ vnnd vergifftigen Brunnen aller Suͤnde/ dardurch wir vns von GOTT dem hoͤchſten ewigen Gute abgewendet/ vnnd dardurch ſeinen Zorn/ die Helle/ vnnd Verdamnuß/ auch allerley zeitliche Straffen/ woll/ recht/ vnd billich verdienet haben/ vnnd daruͤber rechte innigliche hertzliche Rewe vnd Leid haben/ nicht wegen der Straffe/ ſondern vielmehr darumb/ daß wir GOTT den Herren/ der die ewige Liebe ſelbſt iſt/ vnnd vnſer lieber Vater/ ſo hoch beleidiget haben:
Durchs Evangelium aber ſich wider auffrichten/ vnd ſich troͤſten der Gnade Gottes/ vnd vergebung der Suͤnde in Chriſto verheiſſchen/ ſein Leben auch ernſtlich beſſern/ das boͤſe Hertz durch den Glauben reinigen/ die boͤſen Luͤſte dempffen/ daß verkerte vnd widerſpenſtige Hertz endern/ dem eignen willen/ ſo allezeit dem Willen Gottes widerſtrebet abſterben/ vnnd in Chriſto ein newes Gott wollgefelliges Leben anfahẽ/ vnd rechtſchaffene Fruchte der Buſſe thun/ Eſai. 1. Waſchet euch/ reiniget euch/ wann dann ewre Suͤnde Blutrot weren/ ſollen ſie Schneweiß werden.
1. Peccata noſtra & gratiam Dei agnoſcendo.
Beſchreibung der Buſſe.
Diß iſt bald geſaget/ Aber ſchwer zu thun.
Dann niemandt wil den inwendigen Grewel ſeines Hertzens recht erkennen/ vnnd ſich ſelbſt haſſen lernen.
Jederman ſchmeichelt vnnd Liebkoſet ſeinen alten Adam/ vnnd dem boßhafftigen Fleiſch vnnd Blut/ vnnd iſt ſelten ein Menſch/ der recht gruͤndlich ſein boͤſe Hertz erforſchet/ Sondern jederman hat ein Gefallen an jhm ſelbſt/ vnnd wil den Grewel ſeines Hertzens nicht recht angreiffen/ Achtet auch nicht groß der hohen thewren Gnade in Chriſto/ vnnd verſeumet dieſelbe muthwilliglich.
Eigene fleiſchliche Liebe hin dert die ware Buſſe.
Tren.
3.
Solches erfordert aber der Prophet Joel mit dieſen Worten ſich zum Herrn bekehren von gantzem Hertzen/ mit Faſten/ Weinen/ vnnd klagen.
Mit welchen Worten er vns erinnert/ daß wir vns von GOTT abgekeret haben/ vnnd die lebendige Quellen verlaſſen.
Jerem. 2. Vnnd koͤnnen kein Leben noch Seligkeit haben/ wo wir vns nicht wider zu Ihm wenden vnnd bekeren.
Jerem. 6.
So keret nun wider jhr abtruͤnnigen Kinder/ ſo wil ich euch heilen von ewrem Vngehorſam.
GOTT wil daß wir vnſer Elend erkennen ſollen/ ſo wil er ſich vber vnſer Elend erbarmen.
2. Ad Deum revertendo.
Buſſe thũ heiſſet dz abgekerte Hertz wider zu GOtt wenden.
3. Media non aſperando.
Weil wir aber von Natur ſo blind ſeyn/ vnd vnſer Elend von vns ſelbſt nicht erkennen/ ſo hat GOTT Mittel darzu verordnet:
Sein heilig Wort vnd Sacrament/ dabey allezeit ſeine Gnade vnd Geiſt iſt/ dardurch zeucht/ locket vnd ruffet vns GOtt als die verlorne Schaffe.
Dann gleich wie ein verirꝛet Schaff von ſich ſelbſt nicht wieder kommen kan/ der Hirte muß es ſuchen vnnd wiederbringen:
Als wann vns GOTT nicht ſuchte/ lieffen wir ewig in der irꝛe.
Welches die Exempel S.
Petri vnnd Pauli gewaltig bezeugen/ Darumb der Prophet ſpricht:
Bekehre mich Herr/ ſo werde ich bekehret.
Dann du biſt mein GOtt.
Heile mich Herr/ ſo werde ich heil/ hilff mir/ ſo wird mir geholffen.
Dann du biſt mein Ruhm.
Ach GOtt iſts/ der in vns wircket beyde das Wollen vnd Vollbringen nach ſeinem wolgefallen.
Mittel der Buſſe.
Jer. 31.
Jer. 17.
Phil. 3.
Wann vns nun GOtt der Herr alſo durch die Mittel als durch ſeine gnaden Hand auffrichtet/ vnnd zur Buſſe locket/ ſollen wir ſeiner Gnade/ vnd dem heiligen Geiſt nicht wiederſtreben/ (wie der 95. Pſalm ſpricht:
Heute heute ſo jhr ſeine Stimme hoͤret/ ſo verſtocket ewer Hertz nicht) ſondern die Suͤnde/ ſo an vns geſtraffet wird/ fuͤr Suͤnde erkennen/ vnd GOttes gnade/ ſo vns angeboten wird/ nicht verachten/ ſo wird GOtt gnedig ſeyn/ wie Eſa. 55. ſtehet:
Der Gottloſe bekere ſich zum Herren/ ſo wird Er ſich ſein erbarmen/ vnd zu vnſerm GOtt/ Dann es iſt viel erbarmung bey jhm.
Rom. 2.
Alſo wird die Bekerung vns zu geſchrieben/ obs wol ein lauter Gnadenwerck GOttes iſt/ wann wir vns nur Gott durch ſeine Gnade laſſen dem heiligen Geiſt nicht mutwillig wiederſtreben/ die Gnade nicht verachten vnd von vns ſtoſſen/ Act. 13. die Ohren nit verſtopffen wie die Juden/ Act. 7. ſondern vnſere Kranckheit auß dem Geſetz erkennen vnd nach dem Evangelio vns heilen vnd mit vns handlen laſſen als ein Medicus mit einem Patienten.
4. Non reluctando.
Bekerung iſt em lauter gnadenwerck.
Sehet ein Schaͤfflein an/ wann es verbaſet iſt/ vnd in der Irre leufft/ vnnd hoͤret von ferne deß Hirten Stimme/ ſo keret es in puncto auff dem Irrewege wider vmb/ vnd leufft zu ruͤck nach der Stimme deß Hirten zu.
Warumb thun wir das auch nicht?
Sind wir dann vnverſtendiger dann das tumme Viehe?
Vnd zwar der Prophet Eſaias klagt daruͤber.
Ein Ochs kennet ſeinen Herrn/ vnd ein Eſel die Krippe ſeines Herrn/ Aber Iſrael kennet mein nicht.
Vnnd der Prophet Jeremias:
Wer iſt doch der da felt/ der nicht gern wider auffſtuͤnde?
Wer iſt/ der da jrre gehet/ der nicht gern wieder zu recht kaͤme?
Ein Storch vnd Schwalbe wiſſen die zeit/ wann ſie ſollen wider kommen/ Aber mein Volck wils nicht wiſſen.
Eſai. 1.
Jerem. 8.
5. Sed petendo.
Darumb ſollen wir ſtets zu GOtt ſeufftzen/ Daß Er ja ſeine Gnadenhandt nicht wolle von vns abziehen/ daß wir nicht jrren.
Denn die Suͤnde vnnd der alte Adam ſtecket jetzt in vnſerm verderbten Fleiſch vnnd Blut.
Derwegen wir ſtets GOTtes Gnade beduͤrffen/ Dadurch die Suͤnde in vns gedempffet werde/ das ſie nicht herrſche/ Ja Stuͤndtlich Augenblicklich beduͤrffen wir GOTTES Gnade die vns erhalte.
Dann dieſelbe iſt vnſer Seelen Leben/ gleich wie die Seele deß Leibes Leben iſt.
Vnnd wie vnſer Leib nicht ein Augenblick der Lufft entberen kan: Alſo vnſere Seele der Gnaden GOTtes/ 2. Reg. 3. betet Salomon:
Der Herr vnſer GOTT ſey mit vns/ vnd verlaſſe vns nicht/ vnnd ziehe ſeine Hand nicht ab von vns/ zuneigen vnſer Hertz zu jhm/ daß wir wandlen in ſeinen wegen.
Wir beduͤrffen alle Augenblick der gnaden.
Dieſes ſollen wir vns nicht allein in Gemein laſſen geſaget ſeyn/ ſondern ein jeder inſonderheit ſolls zu hertzen nehmen vnd jhm laſſen geſagt ſeyn.
Ein jeder ſehe auff ſich ſelbſt/ vnd beſſere einen/ ſo werden wir alle gebeſſert.
Bedencket die troͤſtliche Ermahnung vnnd verheiſſung Gottes Eſ. 55. Suchet den Herꝛn/ weil zu finden iſt/ ruffet jhn an/ weil Er nahe iſt.
Jerem. 29. Wann jhr mich von Hertzen ſuchet/ ſo will ich mich von euch finden laſſen.
6. Ad ſingulos accommodando.
7. Cor emundando.
Es iſt aber das nicht allein Buſſe/ wann man von euſſerlichen groben Suͤnden ableſſet/ ſondern in wahrer Buſſe muß das Hertz geendert/ die inwendige Hoffart/ Geitz/ Wolluſt/ boͤſe affecten gedempffet werden.
Dann wenns Hertz nicht geendert vnd gebeſſert wird/ ſondern bleibet darin die alte Adamiſche Vnart/ inwendige Boßheit/ Zorn/ Feindſchafft/ Rachgier/ Luͤgen/ Falſchheit/ etc. ſo iſts keine rechtſchaffene Buſſe/ ſondern Heucheley.
Dann GOtt will ein newes Hertz haben/ eine newe Creatur in Chriſto Jeſn.
Darumb keiner ſo fromm iſt/ ſo heilig/ ſo rein/ er hat taͤglich an ſeinem boͤſen Hertzen zu beſſern/ Jerem. 6.
Wie ein Brunn ſein Waſſer quillet/ ſo quillet ewere Boßheit.
Das iſt das erſte/ was die Buſſe ſey: vnd wie wir darzu kommen:
wie auch im Erſten Buch deutlich erkleret iſt.
Hertzen Buſſe.
2. Wie ſollen wir vns dann zum Herren bekeren?
Von gantzem Hertzen/ mit Faſten/ Weinen/ vnd Heulen.
Vmb zeitliche Dinge weinen wir/ aber die arme Seele will niemand beweinen/ wie David im 6. vnnd 38. Pſalm thut.
Damit lehret vns der Prophet/ daß vnſere Buſſe keine Heucheley ſeyn ſolle/ ſondern ſie ſolle von Hertzen gehen.
Dann GOtt ſiehet das Hertz an/ Er pruͤffet Hertz vnd Nieren.
Pſal. 7.
Mit Faſten.
Diß iſt ein allgemeines Faſten des gantzen Volcks/ welches der Prophet allhie befihlt/ da die gantze Gemeine offentlich fuͤr Gott ſich demuͤtiget/ Buſſe thut/ jhre Suͤnde oͤffentlich bekennet/ berewet/ beweinet/ daneben faſtet/ vnd mit nuͤchterm Leib vnd Seele GOtt vmb vergebung der Suͤnde/ vnd vmb abwendung allgemeiner Straffe anruffet vnnd bittet.
Ein ſolch allgemeines Faſten/ Buſſe/ warhafftige Rew vnd Leid/ Glaube/ Gebet/ Bekantnuſſe/ Abbitte iſt ſehr krefftig vnd gewaltig GOttes Zorn vnd groſſe Landtplagen abzuwenden/ wie wir leſen Judic. 20.
Da die Staͤmme Iſrael/ von dem Stamme Benjamin geſchlagen wuͤrden/ vnnd verloren dreiſſig tauſent Mann/ da kam alles Volck zum Hauſe GOttes/ weineten/ vnd blieben daſelbſt fuͤr dem Herrn/ vnd faſteten den Tag biß auff den Abend.
Wir haben das gewaltige Exempel des Niniuitiſchen faſtens.
Dergleichen leſen wir 1. Chron. 10.
Da die Kinder Iſrael von den Philiſtern geſchlagen/ Saul vnd Jonathan vmbkamen/ haben ſie ſieben Tage gefaſtet.
1. Ieiunando.
Offentliche Buſſe der gantzẽ Gemeinde.
Bußfaſtẽ.
Solch Bußfaſten iſt auch in der erſten Kirchen gebreuchlich geweſen/ da die gantze Gemeinde in groſſen allgemeinen Noͤten hat Buſſe gethan/ nicht mit dieſen bloſſen Wercken vergebung der Suͤnde zu verdienen/ ſondern mit rewenden nuͤchtern demuͤtigen Hertzen GOtt die allgemeine Straffe abzubitten/ vnd ſolte billig noch erhalten werden.
Solch Bußfaſten were vnſere rechte Feſtung vnd Mauren wieder den Tuͤrcken/ vnnd alle vnſere Feinde/ ein groſſer Segen in thewrer zeit/ eine allgemeine Artzney in Sterbensleufften/ ein ſchutz aller vnſer Guͤter/ wie wir von dem heiligen Job leſen/ wie er ſeine Kinder mit Opffer/ Gebet/ vnd Faſten bey GOtt verbeten/ ſo offt ſie wolleben vnd Pancket gehalten/ ꝛc. vnnd wie er ſein Haus mit dem Gebet verzeunet/ vnd verwahret hatte/ daß jhm der Teuffel keinen eingreiff thun konte.
Krafft des allgemeinen Bußfaſtens.
Vnnd in den allgemeinen groſſen Landtſtraffen ſiehet ſich Gott der Herr vmb nach ſolchen Leuten/ die ſeinen zorn als eine Mawer auffhalten/ Ezech. 22.
Ich ſahe mich vmb/ Ich ſuchte vnter jhnen/ ob ſich jemand zur Mawer machte/ vnnd wieder den Rieß ſtunde/ gegen mir fuͤr das Land/ daß ichs nicht verderbte/ aber ich fand keinen.
Darumb ſchuͤttet Ich meinen Zorn vber ſie/ vnd mit dem Fewer meines Grimmes machte Ichs ein ende vnd gab jhnen jhren Verdienſt auff jhren Kopffe.
Dan. 9.
Eine ſolche Mawer iſt der Prophet Daniel geweſen/ da er des gantzẽ Volckes Suͤnde bekennet/ ꝛc.
Ein ſolch Bußfaſten beſchreibt der Prophet Joel alhie/ da er ſpricht: Blaſet mit Poſaunẽ zu Zion/ heiliget eine Faſte/ ruffet die Gemeine zuſamẽ/ ſamlet die Elteſten/ heiliget das Volck/ bringet zuſammen die jungen Kinder vnd Seuglinge.
Der Breutigam gehe aus ſeiner Kammer/ vnd die Braut auß jhrem Gemach.
Laſt die Prieſter des HErren weinen vnd ſagen:
Herr/ ſchone deines Volckes/ vnd laß dein Erbe nicht zu ſchanden werden.
Beſchreibung des allgemeinen Faſtens.
Solches Faſten ſol dem gantzen Volck ein groſſer ernſt ſein ohne alle Heucheley.
Dann GOtt will die Suͤnde bekant haben von jederman/ Er will wahre Demut vnd Buſſe von vns haben/ vnnd daß wir vns mit gantzem Hertzem ſollen zu jhm bekeren.
Darumb ſpricht der Prophet von ſolcher ernſter Buſſe.
Zerreiſſet ewere Hertzen/ vnd nicht ewere Kleider.
Die Juden hatten im brauch/ wann ſie etwas ſchreckliches hoͤreten oder ſaͤhen/ zerriſſen ſie jhre Kleider/ vnnd thaͤtens offt zum ſchein auß Heucheley/ giengen in zerriſſen Kleidern zum ſchein/ faſteten auch offt zum ſchein/ wie ſolches der Prophet Eſa. 58. ſtraffet/ da er ſpricht:
Solt das ein Faſten ſeyn/ daß ich erwehlen ſoll/ daß ein Menſch ſeinem Leibe vbel thut/ oder ſeinen Kopff henget wie ein Schilff/ oder auff einen Sack vnnd in der Aſchen liege?
Wolt jhr daß ein Faͤſten nennen/ vnnd einen Tag dem Herren angenehme?
Daß iſt aber ein Faſten/ daß ich erwehle: Laß loß/ welchen du mit Vnrecht verbindeſt/ laß ledig/ welchen du beſchwereſt/ gib frey/ welchen du bedrengeſt/ reiß weg allerley Laſt/ brich den Hungerigen dein Brod ꝛc. Sieheſtu einen nackend/ ſo kleide jhn/ vnnd entzeuch dich nicht von deinem Fleiſch.
Verè teiunando.
Heuchel Buſſe vñ heuchel Faſten.
Recht Faſten.
Da hoͤren wir/ was das rechte Faſten ſey/ nemlich/ wann man von Suͤnden ableſſet/ die boͤſen Luͤſte des Fleiſches dempffet/ den alten Adam toͤdtet/ Liebe/ Gedult/ Barmhertzigkeit vbet/ vnd ſolches alles mit rewendem bußfertigen zerbrochenen Hertzen.
Darumb der Prophet allhie ſpricht:
Zerreiſſet ewere Hertzen.
Dann gleich wie ein verwundetes Hertz wehe thut/ vnd groſſe ſchmertzen machet:
Alſo wehe ſoll vns vnſere Suͤnde thun/ als wann das Hertz gar zerknirſchet were/ wie David im 51. Pſalm von dein rechten Opffer eines zerſchlagenen/ zerbrochenen/ zerknirſchten Hertzens vnd Geiſtes zeuget.
Ein ſolch Hertz iſt dem lieben GOtt das angenembſte Opffer.
Ein ſolch Hertz iſt vehig durch den Glauben der gnade GOttes/ des Troſtes des heiligen Geiſtes/ deß thewren Verdienſtes vnnd Bluts Jeſu Chriſti.
Dann gleich wie ein harter Felß/ der nicht verwundet iſt/ der nicht zerſchlagen/ vnnd muͤrbe iſt/ nicht in ſich trincken kan das Oele vnd Waſſer/ ſo man darauff geuſſet:
Wann aber der Stein muͤrbe vnnd zermalmet iſt/ ſo durchdringet jhn das Oele: Alſo auch durchdringet das Oele der Gnaden vnd troſtes Gottes ein ſolch muͤrbes vnd zerſchlagen Hertz/ auff daß es durch den Glauben des Verdienſtes Chriſti theilhafftig werde.
Dann die Starcken beduͤrffen des Artztes nicht/ ſondern die Krancken.
Es darfft niemand dencken/ daß er Chriſtum angehoͤre/ der nicht ſein Fleiſch creutzigt ſampt den Luͤſten vnd Begierden.
Dann ſol dir Chriſti Blut helffen/ ſo muſtu es mit rewendem/ zerſchlagenem/ bußfertigem/ demuͤtigem/ glaͤubigem Hertzen auffnehmen/ oder du wirſt nimmermehr deſſelben vehig.
2. Corda ſeindendo.
Zerknirſch tes Hertz Gnaden fehig.
Matth. 9. Gal. 6.
3. Erinnert vns auch der Prophet der vrſachen/ die vns zur Buſſe fuͤhren/ vnd leiten/ vnd ſpricht:
Bekeret euch zum Herrn/ dann vnſer Gott iſt gnedig/ barmhertzig/ geduͤltig/ von groſſer Guͤte/ vnd gerewet jhm bald der Straffe.
In dieſem Spruͤchlein ſtecket eine herꝛliche gradation.
Als wolte Gott der Herr ſagen.
Iſts zu wenig gnedig ſeyn/ ſo bin ich auch barmhertzig: Iſt diß zu wenig/ ſo bin ich auch geduͤltig:
Iſt diß auch zu wenig/ ſo bin ich auch von groſſer Guͤte: Iſt das noch zu wenig/ ſo gerewet mich auch bald die Straffe.
Das iſt/ wann ich ſchon angefangen hab zu ſtraffen/ ſo iſt noch zeit zur Buſſe mittẽ in der ſtraffe.
GOTtes Gnade rufft vns zur Buſſe.
1. Singularis Dei clementia Was heiſſe gnedig ſeyn.
1. Spricht er: Vnſer GOTT iſt gnedig.
Gnedig ſeyn/ heiſſet ſich leicht vnd bald verſoͤhnen laſſen/ ſich bald erbitten laſſen/ den Zorn vnnd Vngnade bald ſincken vnnd fallen laſſen/ die Suͤnde vergeben/ vnnd nicht zuͤrnen/ nicht handeln mit einem nach Verdienſt/ vnnd nach der ſtrengen Gerechtigkeit.
Das thut Gott der Herꝛ alles an vns/ vnd daß ſoll vns auch zur Buſſe bewegen.
Dann wir haben viel ſchoͤner verheiſſung von Gottes Gnade Exod. 22.
Wird der Beleidigte zu mir ſchreyen/ ſo werde ich jn erhoͤren.
Dann ich bin gnedig.
Eſa. 30.
Er wird dir gnedig ſeyn/ wann du ruffeſt/ Er wird dir antworten/ ſo bald Ers hoͤren wird.
Darumb harret der Herr/ daß er euch gnedig ſey/ das iſt/ der Herr wartet auff euch/ GOTT iſt reich von Gnaden/ denn erſtlich iſt bey jhm gratia expectans, wenn wir vns zu jm bekeren/ will er vns mit Gnaden auffnehmen.
2. Iſt gratia præueniens, eine vorlauffende Gnade.
Citò anticipet nos miſericordia Pſal. 79.
3. Iſt gratia fu ſcipiens, Eine auffnemende Gnade/ Pſ. 32.
Die auff den Herrn hoffen wird die Gute vmbfahen.
4. Gratia conſeruans, Pſ. 23. Gutes vnd Barmhertzigkeit werden nur folgen mein Lebenlang: wie im vorigen Capittel mit Exempeln bewieſen.
Pſalm 130. Bey dem Herren iſt die Gnade/ vnnd iſt viel Erloͤſung bey jhm.
Darumb laß dich durch die holdſelige gnade Gottes zur Buſſe bewegen.
GOTtes Gnade wartet auff vns.
Paterna miſericordia.
Was heiſt barmhertzig ſeyn.
2.
Er iſt auch barmhertzig.
Barmhertzig ſein heiſſet/ wann einem eines andern Elend zu Hertzen gehet/ ja das Hertz ruͤhret/ daß es jhm wehe thut/ wie es geſchicht dem Vaͤterlichen vnnd Muͤtterlichen Hertzen/ die jhre Kinder nicht allein von grund deß Hertzens liebhaben/ ſondern ſich vber jhre Schwachheit/ vber jhr Elend vnnd Gebrechen hertzlich erbarmen/ vnd ein ſolch mitleiden mit jhnen haben/ daß ſie lieber fuͤr jhre Kinder ſterben wolten/ wie David klagt:
Ach Abſolon mein Sohn/ wolte Gott ich muͤſte fuͤr dich ſterben.
Das hat GOtt alles an vns gethan.
Darumb Gottes Sohn ſelbſt fuͤr vns gelitten/ vnd mit ſeiner Barmhertzigkeit hat er alle Vaͤtterliche vnd Muͤtterliche Barmhertzigkeit vbertroffen/ wie Eſa. 49. ſtehet:
Kan auch eine Mutter jhres Kindes vergeſſen/ etc.
Solche hertzliche Barmhertzigkeit wird auch beſchrieben Jerem.
31. Iſt nicht Ephraim mein thewrer Sohn/ vnd mein thewres Kind:
Darumb bricht mir mein Hertz gegen jhm/ daß ich mich ſein erbarmen muß/ Deut. 4. Dein Gott iſt ein barmhertziger Gott/ er wird dich nicht laſſen verderben/ noch vergeſſen des Bundes/ den er den Vaͤtern geſchworen hat.
Pſalm 103. Barmhertzig vnnd gnedig iſt der Herr.
Des troͤſtet ſich David/ als jhm die Wahl der Straffe gegeben ward auß dreyen eine zu erwehlen.
1. Sam. 24.
Ich will lieber in die Hand des Herren fallen/ etc.
Ach laß dich doch die Vaͤterliche Barmhertzigkeit Gottes zur Buſſe bringen.
Ich ermahne euch/ ſagt S. Paulus/ durch die Barmhertzigkeit Gottes.
2. Sam. 18.
GOttes Barmhertzigkeit vbertrifft alle Vaͤterliche vnd Muͤtterliche Barmhertzigkeit
Rom. 12.
3. Geduͤltig.
Geduͤltig ſeyn heiſſet ſich nicht bald zum Zorn bewegen laſſen/ viel gebrechen tragen/ leyden vnd zu gut halten/ zeit zur Buſſe vnnd Bekehrung geben.
Daß hat Gott reichlich an vns bewieſen.
Dann er iſt die Liebe ſelbſt/ die da langmuͤtig vnnd freundlich iſt/ die alles hoffet/ vertregt/ vnd duldet/ wie ein Vater vnd Mutter groſſe gedult mit jhren Kindern haben.
Daher S. Petrus ſpricht:
GOtt hat gedult mit vns/ vnnd will nicht daß jemand ſolle verloren werden/ ſondern daß ſich Jederman zur Buſſe kere/ vnnd lebe.
Item: Die gedult vnſers Herren Jeſu Chriſti achtet fuͤr ewre Seligkeit. Rom. 2. Weiſtu nicht/ daß dich die Guͤtigkeit Gottes zur Buſſe leitet?
Alſo gab GOtt der erſten Welt zeit hundert vnd zwantzig Jahr.
Vnd wie lang hat er vns zeit zur Buſſe gegeben?
Daruͤber ihr viel die gnade Gottes auff muhtwillen ziehen/ vnd auff Gnade ſuͤndigen/ Aber die ſtraffe kuͤmpt darnach deſto ſchneller vnd heuffiger.
Wenn jrer ſo viel weren die vns beleidigten/ als derer ſind die Gott beleidigen/ vnd kaͤme jtzo einer/ bald der ander/ bald der dritte/ vnd ſo fort/ ſo wuͤrde kein Menſch auff Erden ſo groſſe Gedult haben/ daß er nicht allein allen vergebe/ ſondern noch allen gutes thun koͤnte.
Nun thuts aber GOTT/ ſehet wie geduͤltig muß er ſeyn.
Ach laß dich doch die hohe gedult GOTtes zur Buſſe locken.
Longanimis patientia.
Was beiſſe geduͤltig ſeyn.
2. Petr. 3.
Groſſe gedult Gottes.
4. Von groſſer guͤte.
Iſt deine Suͤnde groß/ ſo iſt auch ſeine Barmhertzigkeit groß/ Gott iſt ſo weſentlich vnd gruͤndtlich gut/ daß er gern ſich ſelbſt allen Menſchen mittheilete/ muͤchten ſie jhn nur ergreiffen vnd annemen/ ja er kan nicht anders dann guͤtig ſeyn/ das iſt ſeine Natur/ daran hat er ſeine freude/ wie er im Propheten ſagt:
Es ſoll jhm eine luſt ſeyn/ daß er vns guts thun muͤge.
Seine Barmhertzigkeit iſt ſo groß als er ſelbſt iſt/ das iſt/ vnendlich/ vnnd gehet vber alle Menſchen.
Seine Vaͤterliche Barmhertzigkeit iſt nicht ſo enge geſpannen als eines Leiblichen Vaters/ der ſich nur vber ſeine eigene Kinder erbarmet/ ſondern er iſt Reich von Barmhertzigkeit vber alle/ ꝛc. Seine Gnade reichet ſo weit der Himmel iſt.
Solche eine hohe tieffe Barmhertzigkeit iſt GOttes Barmhertzigkeit/ ſo hoch der Himmel iſt vber der Erden.
Pſalm 103. die guͤte des Herrn iſts/ daß wir nicht gar auß ſein/ ſeine Barmhertzigkeit hat noch kein Ende/ ſie iſt alle Morgen new/ vnd deine Trew iſt groß.
Ach laß dich doch die Freundligkeit GOttes/ vnd ſeine groſſe guͤte zur Buſſe locken.
Gott ein weſentlich mittheilẽdes Gut. Jer. 32. Benignitatis gratia.
Syr. 18. 2.
Rom. 10.
Pſal. 36.
Thren. 3.
Afflictionis condolentia.
Gott ſtraf fet nicht zum verderben.
5. Vnd gerewet jhn bald der Straffe/ das iſt/ er ſtraffet vngerne/ vnd wann er ſtraffet/ ſo thut ers nicht zu vnſerm verderben/ ſondern zu vnſer beſſerung vnnd Seligkeit/ 1. Cor. 10. Wann wir vom Herrn gerichtet werden/ ſo werden wir gezuͤchtiget/ auff daß wir nicht mit der Gottloſen Welt verdampt werden/ Eſa. 26. Deus facit opus alienũ, vt faciat proprium.
So gerewet jhn bald der Straffe zu Ninive.
Thren. 3.
Das iſt ein koͤſtlich ding geduͤltig ſeyn/ vnd auff die Huͤlffe des Herrn hoffen.
Dann der Herr verſtoſſet nicht ewiglich/ ſondern er betruͤbet woll/ vnnd erbarmet ſich wieder nach ſeiner groſſen guͤte.
Dann er nicht von Hertzen die Menſchen plaget noch betruͤbt.
Darumb laß dich doch gerewen deine Suͤnde.
So bald dich die Suͤnde gerewet/ vnnd du im waren Glauben Gott dieſelbe abbitteſt/ ſo bald gerewet GOtt die Straffe.
Wie ſagt GOtt der Herr zu Jona: Jammert dich des Kuͤrbiß/ ſolt euch dann nit jammern der groſſen Stadt?
So ſchleuſſet GOtt der Herr/ du haſt ja an dem Kuͤrbiß nichts gearbeitet:
Haſt nichts daran gewandt/ er koſtet dir ja nichts/ noch jammert er dich:
Was meineſtu hab ich an die groſſe Stadt Ninive gewandt:
So viel tauſent Menſchen erſchaffen/ bißhero ernehret/ vnd ſolte ſie alſo laſſen vntergehen.
Solch ein erbarmentes Hertz hat Gott noch/ vnd behelts gegen vns in Ewigkeit/ wann wir nur ein buſfertiges Hertz haben/ vnnd zu jhm bringen.
Darumb laß dich das erbarmende Hertz Gottes zur Buſſe bewegen.
Das X. Capittel.
Von vier Eigenſchafften der wahren Buſſe.
Pſalm 102.
Ich eſſe Aſchen wie Brodt/ vnnd miſche meinen Tranck mit weinen.
Fuͤr deinem Drewen vnnd Zorn/ daß du mich auffgehaben/ vnd zu Bodem geſtoſſen haſt.
Meine Tage ſind dahin wie ein Schatten/ vñ ich verdorre wie Graß.
Du aber HErꝛ bleibeſt ewiglich/ vnd dein gedaͤchtniß fuͤr vñ fuͤr.
HIerin werden vns vier Eigenſchafften der wahren Buſſe fuͤrgehalten/ die wir auch vben muͤſſen.
Die erſte Eigenſchafft der waren Buſſe iſt/ daß ſich ein bußfertiges Hertz aller Wolthaten Gottes vnwirdig achtet/ dauon ſagt der Pſalm:
Ich eſſe Aſchen wie Brodt/ vnd miſche meinen Tranck mit weinen/ das iſt/ es iſt mir alle luſt vnd freude vergangen/ Ich achte mich vnwirdig einen niedlichen Biſſen zu eſſen/ da ſich ander Leute erquickẽ mit niedlicher Speiſe ſchmecket mirs wie Aſche.
Solche Vnwirdigkeit leget der Herr Chriſtus alſo aus.
Wer mein Juͤnger ſein will/ der verleugne ſich ſelbſt/ vnd neme ſein Creutz auff ſich/ vnd folge mir nach.
Item/ So jemand zu mir koͤmpt/ vnd haſſet ſich nit ſelbſt/ ja ſein eigen Leben/ der kan nicht mein Juͤnger ſeyn.
In dieſen Spruͤchlein beſchreibt der Herꝛ/ wie ein warer Chriſt ſeine Vnwirdigkeit erkennẽ ſoll in 3. dingẽ.
Die erſte Eigengenſchafft der waren Buſſe iſt die erkant nuͤß ſeiner vnwirdigkeit.
Luc. 9.
Luc. 14.
1. Sich ſelbſt verleugnen/ das iſt/ abſterben ſeinem eignen Willen/ ſeiner eignẽ Liebe/ ſeiner eignen Ehre/ vnd ſich aller Wolthaten Gottes/ ſo einem Menſchen wiederfahren muͤgen/ nit werth achten/ ſich zu gering achten aller Barmhertzigkeit Gottes/ ſich nit allein vnter alle Menſchen erniedrigen/ ſonder vnter alle Creaturen/ wie der HErꝛ ſagt:
Ich bin ein Wurm vnd kein Menſch.
Daß heiſt ſich ſelbſt verleugnen/ das iſt fuͤr nichts achtẽ
Sichſelbſt verleugnẽ.
Gen. 32.
Pſal. 22.
2.
Sich ſelbſt haſſen/ das iſt/ alles was dem Fleiſch ſanfft thut/ vnd was das Fleiſch will/ als Ehre/ Wolluſt/ Rachgier/ Zorn/ Geitz/ vnd was ſolch Fleiſchlich ding mehr iſt/ an jhm ſelbſt ſtraffen/ das Fleiſch creutzigen ſampt den Luͤſten vnnd Begierden/ vnnd daſſelbe alles fuͤr Teuffelswerck vnnd Schlangenſahmen an jhm ſelbſt achten/ vnd halten/ vnd ſich ſelbſt anklagen als einen Hellenbrant/ vnd des ewigen Todes wirdigen.
Sichſelbſt haſſen.
Sein Creutz auf ſich nehmen.
3. Sein Creutz auff ſich nehmen/ vnd dem Herren nachfolgen/ das iſt/ ohne alle Wiederrede vnnd Vnmuth in der ſtille allerley Truͤbſal williglich auff ſich nehmen/ ſich nicht allein alles Leydens werth achten/ ſondern immer gedencken/ man habe viel ein groͤſſers verdienet/ vnd darumb ſein Creutz tragen/ in ſilentio & ſpe, wie der Herr Chriſtus.
Das heiſt jhm gefolget.
Ein Chriſt achtet ſich nichts wir dig als allein der Straffe.
Auß dieſem allen iſt zu ſehen/ daß ein recht demuͤtig vnnd bußfertig Hertz ſich aller Wolthaten Gottes vnwirdig achtet/ auch nit wirdig eines biſſen Brodts/ oder einer niedlichen Speiſe/ oder Labetrunck/ wie dann der Herr Chriſtus am Creutz in ſeinem groſſen durſt den bittern vermirreten Eſſig eingenommen/ vnnd nichts darwieder geſagt als allein:
Es iſt vollenbracht.
Daher iſts nun kommen/ daß die im alten Teſtament/ wann ſie Buſſe gethan/ haben ſie ſich nicht werth geachtet einer Gutthat/ ſondern haben Saͤcke angethan vber die bloſſen Haut/ haben ſich in die Aſche geſetzet/ trucken Brodt geſſen/ daſſelbe in die Aſche gelegt/ vnnd alſo geſſen/ als die nicht werth weren rein Brodt zu eſſen/ vnnd einen lautern Tranck zu trincken/ ſondern haben die Thraͤnen/ ſo ſie vnter Eſſen vnnd Trincken vergoſſen mit eingeſſen vnd getruncken.
Die Vrſach aber/ warumb ſie ſich ſo vnwerth geachtet/ iſt/ daß ſie erkant haben/ daß ſie mit jhren Suͤnden den ewigen Fluch vnd die Helle verdienet/ vnnd ſich dardurch verluſtig gemacht aller gnaden vnd barmhertzigkeit GOttes an Leib vnd Seele/ alſo/ daß ſie auch der allergeringſten Wolthaten Gottes nicht werth ſeyn.
Das iſt bedeutet durch den Mephiboſeth/ den Sohn Jonathan.
Als David ins Regiment kam/ ließ er fragen im Lande/ ob jemand vom Geſchlechte Jonathan noch vbrig were/ daß er Barmhertzigkeit an jhm thaͤt/ darumb/ daß Jonathan ſein liebſter Freund geweſen/ vnnd jhn errettet auß der Hand ſeines Vaters Sauls.
Da ward gefunden ein armer lahmer Mann mit Nahmen Mephiboſeth/ zu dem ſprach David: Du ſolt taͤglich an meinen Tiſch eſſen vmb deines Vaters Jonathan Willen.
Da antwortet er:
Wer bin ich?
Ein todter Hund/ daß ich vber des Koͤniges Tiſche eſſen ſolle?
Das iſt ein Bilde aller demuͤtigen bußfertigen Hertzen/ die ſich nicht werth achten der Wolthaten GOTtes.
So moͤchten wir auch wol ſagen zu GOTT dem Herren/ wann er vns mit ſeinen Wolthaten ſettiget als von ſeinem Tiſch/ vnnd im heiligen Abendmal mit ſeinem Leib vnd Blut ſpeiſet vnd trencket.
Der mẽſch durch die Suͤnde aller Wolthatẽ Gottes verluſtig.
2. Reg. 8.
Deßgleichen leſen wir vom verlornen Sohn/ da er Buſſe that/ achtet er ſich nicht werth/ daß er ſeines Vaters Sohn heiſſen ſolte/ ſondern wolte gern ein Knecht vnd Tagloͤhner ſeyn ſeines Vaters.
Alſo das Cananeiſche Weiblein wolte gern ein Huͤndlein ſeyn/ vnnd die Brodtſamen eſſen/ ſo die Kinder fallen laſſen.
Petrus ſpricht: Herr/ gehe von mir hinauß/ Ich bin ein ſuͤndiger Menſch/ nit werth/ daß du bey mir geheſt oder ſteheſt.
Der Hauptman zu Capernaum:
Herr ich bin nicht werth/ daß du vnter mein Tach geheſt.
S. Paulus ſagt:
Er habe ſein Leben nicht ſo lieb/ daß ers mit Freuden vollenden ſolte.
Er achtet ſich ſelbſt nicht ſo werth/ daß er ein Apoſtel heiſſe.
Alſo der heilige David achtet ſich nicht ſo werth/ daß er Brodt eſſe/ ſondern ich eſſe Aſche wie Brodt/ ſagt er/ ſo gar achte ich mich nicht werth einer Gutthat.
Wann ein Chriſt ein ſolch Hertz hat/ ſo iſts recht/ ſo iſts zerbrochen vnd zerſchlagen/ vnnd ein lebendig Opffer GOttes.
Luc. 15.
Matt. 15.
Wahre Buſſe/ demuͤtiget von Hertzen. Luc. 5. Joh. 4. Act. 20.
1. Cor. 15.
Die ander Eigenſchafft der Buſſe iſt die hoͤchſte Rewe vñ ſchmertzen habẽ/ darumb/ das man Gott beleidigt hat Pſal. 102.
Die ander Eigenſchafft iſt/ daß der Bußfertigen hoͤchſter Schmertz vnd Traurigkeit iſt/ daß ſie GOtt erzuͤrnet/ vnd beleidiget haben.
Dauon ſagt David.
Fuͤr deinem Zorn vnd draͤwen/ daß du mich auffgehaben/ vnd zu Bodem geſtoſſen haſt/ das iſt/ es thut mir all mein Vngluͤck vnnd Schmertz ſo wehe nicht/ als daß ich dich ſo einen herꝛlichen/ heiligen vnnd gerechten Gott erzuͤrnet/ oder wieder dich gehandlet habe.
Weil Gott eitel Liebe/ Gnade/ Gerechtigkeit/ Guͤtigkeit vnd Barmhertzigkeit/ ja alle Tugent iſt/ ſo beleidigt man mit einer jeden Suͤnde GOtt:
Als mit Vngerechtigkeit/ beleidiget man GOttes Gerechtigkeit:
Dann GOtt iſt die Gerechtigkeit ſelbſt/ mit Luͤgen/ Dann GOtt iſt die Warheit ſelbſt/ mit Haß/ Dann GOtt iſt die Liebe ſelbſt.
GOtt iſt das hoͤchſte ewige Gut alle Tugent/ vnd iſt die hoͤchſte Liebe.
Nun iſts ja eine groſſe Teuffeliſche boßheit denſelbigen beleidigen/ der die hoͤchſte Liebe/ ja die Liebe ſelbſt iſt.
Wann vns GOtt je etwas zu leid gethan hette/ ſo were es ſo groß wunder nicht/ daß wir jhn haſſeten/ vnd jhm wiederſtrebeten.
Nun gibt er vns ja alles Gutes/ Leib vnd Leben/ ſpeiſet vnd kleidet vns/ gibt vns Artzney/ wann wir kranck ſeyn/ vergibt vns vnſere Suͤnde/ ſo offt wir ſeufftzen/ vnd iſt bereit allezeit vns auffzunehmen/ wann wir vns bekehren:
Hat vns ſeinen lieben Sohn geſchencket/ vnnd den heiligen Geiſt/ vnnd gibt ſich ſelbſt vns zu eigen/ iſt vnſer Vater/ vnd nunpt vns zu Kindern an: Den- noch erzuͤrnen wir jhn/ wiederſtreben jhm/ vnd haſſen jhn.
Were das nicht eine groſſe boßheit/ wann du den toͤdteſt/ der dir das Leben gebe/ wann du den ſchluͤgeſt/ der dich in ſeinen Armen truͤge/ vnnd in ſeinem Schoß hielte/ wann du den verachteſt/ von dem du alle deine Ehre hetteſt/ wann du den verleugneteſt/ der dich fuͤr ſein Kind auffgenommen hette?
Siehe daß thuſtu Gott deinem Vater ſelbſt.
Siehe/ welch ein heiliger vnnd gerechter Gott iſt der/ den du beleidigeſt/ welchen alle Engel Gottes anbeten/ ſich fuͤr jhm fuͤrchten/ jhm das Sanctus ſingen/ vnd du biſt Erde vnd Aſche/ vnd beleidigeſt jhn?
Wann daſſelbige ein bußfertiges Hertz bedencket/ ſo wird in jhm gewircket eine ſehr groſſe Traurigkeit vnd ſchmertzliche Rewe/ die ſo wehe thut als die tieffeſte Wunde/ vnd macht eine ſehr groſſe Furcht fuͤr Gottes Gerechtigkeit/ vnd Gerichte/ die dem Menſchen ſehr ſchrecklich drewet inwendig vnd außwendig:
Inwendig im Gewiſſen/ außwendig durch zeitliche plagen/ darfuͤr hat der Menſch nicht Friede vnd Ruhe/ wie Job klagt/ vnd vergehet jhm alle Freude/ ſo in der Welt iſt/ daß er weder eſſen noch trincken kan/ wie ſolches Drewen im 38. Pſalm beſchrieben iſt: Deine Pfeile ſtecken in mir/ vnnd deine Hand drucket mich.
Gleich als die Wunde/ darin ein Pfeil ſtecket/ ſehr wehe thut/ der ſchmertze auch ſo lang zunimpt/ ſo lang der Pfeil darin ſtecket:
Alſo/ ſo lang die Furcht im Gewiſſen ſtecket/ iſt da keine ruhe/ ſondern eitel Drewen.
Vnnd diß Drewen iſt nichts anders dann das lebendige Vrtheil der Gerechtigkeit Gottes in vnſerm Gewiſſen/ vnd eine groſſe Furcht der verſtoſſung in die Helle.
Darumb ſpricht David:
Daß du mich auffgehaben vnnd zu Bodem geſtoſſen haſt.
Gleich als wann einer von einem hohen Orte in eine groſſe Tieffe fiele/ vnd ſo zuqueſcht wuͤrde/ daß er kein gantz Glied behielte.
Ein mẽſch hat mehr Vrſache fromm zu ſein dann zu ſuͤndigen.
Hohe wol thaten Gottes.
Groͤſſeſte vñ ſchendlichſte vndanckbarkeit in allen Suͤnden.
Suͤnde bringet Furcht vñ ſchrecken.
Ein jeder tregt ſein Vrtheil bey ſich ſelbſt.
Lebendige Zeuge der verdienten Straffe.
Dennoch gleichwol iſt jn dieſem groſſen drewen vnnd ſchrecken Gottes noch ein Troſt:
Dann der Prophet ſpricht:
Es iſt Gottes drewen/ ſchrecken vñ Pfeile.
Der Gott/ der das Hertz verwundet mit ſeinẽ Pfeilẽ/ der wirds auch heilẽ/ der da toͤdtet der wirds auch Lebendig machẽ/ der Gott der zu Bodem ſtoͤſſet/ vnd in die Helle fuͤret/ der kan auch wieder herauß fuͤhren.
Gott heilet ſeine Wunde vnd Pfeile ſelbſt.
Pſal. 146.
1. Sam. 2.
Wann nun das ein bußfertiges Hertz an jhm befindet/ daß jhm nichts ſo ſchmertzlich wehe thut/ als das er Gott das hoͤchſte Gut/ vnd die hoͤchſte Liebe erzuͤrnet habe/ ſo iſts recht mit jm.
So thaͤt David:
An dir allein hab ich geſuͤndiget.
Ach/ will er ſagen/ wann ich nur dich nit beleidiget hette.
So thaͤt Daniel: Du biſt gerecht/ wir aber muͤſſen vns ſchemen/ daß wir nemlich ſo einen gerechten Gott beleidiget haben.
Pſal. 51.
Dan. 9.
Die dritte Eigenſchafft der Buſſe iſt die erkant nuß ſeines hoͤchſten vnuermuͤgens.
Die dritte Eigenſchafft iſt/ daß David ſpricht:
Meine Tage ſind dahin/ wie ein Schatte/ vnd ich verdoͤrre wie Graß/ das iſt:
Ein bußfertiges Hertz verzagt an allen ſeinen Kraͤfften/ vnd weiß/ daß es ſo wenig Krafft hat/ als ein Schatte/ vnnd ſo wenig Safftes als ein duͤrre Graß.
So ſtehet auch im 39. Pſalm: Siehe/ meine Tage ſind einer Hand breit bey dir/ vnd mein Leben wie nichts fuͤr dir.
Wie gar nichts ſind alle Menſchen/ die doch ſo ſicher leben.
Sie gehen daher wie ein Schaͤmen/ ꝛc.
O wie iſt das eine groſſe Weißheit/ wann ein Menſch ſein eigen nicht erkennet.
Der Menſch iſt nichts gleich wie ein Schatten nicht iſt.
Dann ein Schatten iſt ein Lebeloß/ Todes/ ohnmechtig Ding/ daß keinen Leib/ Leben/ noch bewegung von jhm ſelbſt hat/ vnd vergehet wann die Sonne hinweg iſt.
Alſo auch der Menſch/ wann Gott das Liecht des Lebens entzeucht.
Vnd iſt diß ein wunder/ je neher die Sonne/ je kleiner Schatten:
Alſo je neher Gott mit ſeinen Gaben/ je kleiner ein frommer Gottsfuͤrchtiger Menſch iſt in ſeinen Augen/ vnd fuͤr der Welt:
Vnnd je weiter die Sonne von vns/ je groͤſſer Schatten:
Alſo je weiter der Menſch von Gott iſt/ je groͤſſer er wird in ſeinem Hertzen/ vnd innerlicher Hoffart:
Vnd hinwieder je groͤſſer der Menſch iſt in ſeinem Hertzen/ je weiter er von Gott iſt.
Vnd gleich wie die groſſen Schatten gegen den Abend bald vergehen vnnd verſchwinden: Alſo die groß vnd hoch ſind in jhrem Hertzen/ vergehen auch bald.
Dann der Schatten muß darumb verſchwinden/ dieweil jhm die Sonne entgehet: Alſo wañ der Schattenmenſch groß wird in ſeinem Hertzen/ ſo entgehet jhm die Goͤttliche Sonne/ ſo muß er vergehen.
Wie auch der Schattẽ von jhm ſelbſt kein Leben hat/ ſondern hat ſeine bewegung von der Sonnen/ vnnd gehet mit derſelben: Alſo iſt der Menſch von jhm ſelbſt nichts/ ſondern Todt vnd Lebeloß.
Gott iſt ſeine Bewegung vnd Leben.
Gleich als man ſiehet einen groſſen Baum/ der wirfft von ſich einẽ groſſen Schatten/ der Schatten lebet vnnd beweget ſich von jhm ſelbſt nicht/ ſondern wann ſich der Baum reget/ ſo reget ſich der Schatten auch: Alſo der Menſch lebet vnd webet in Gott.
Im Tode erfahren wirs/ daß vnſere Tage dahin ſind wie ein Schatten/ vnd wir wie Graß verdorren/ welches der Todt mit der Sichel vnd Senſen abgehawen.
Erklerũg des gleichnuͤſſen võ Schatten.
Pſal. 39.
Act. 17.
Pſ. 39. 90. 103.
Wann nun der Menſch diß alles gruͤndlich in ſeinem Hertzen empfindet durch wahre Demut/ daß er nichts iſt/ vnnd einem todten Schatten gleich/ ſo iſt ſein Hertz recht fuͤr GOTT/ vnnd richtig in der Buſſe.
Dann wie wir natuͤrlich vnd Leiblich ſterben muͤſſen: Alſo muͤſſen wir auch Geiſtlich taͤglich ſterben/ auff daß wir einmal wol ſterben lernen.
Dann was man ſtets vbet/ daß kan man am beſten.
Ein Chriſt muß immer ſterben lernẽ/ daß er einmal wol ſterbe.
Die vierdte Eigenſchafft der Buſſe iſt die Vereinigung mit GOtt/ wie der Pſalm hie ſpricht: Du aber bleibeſt ewiglich/ vnd dein Gedechtnuß fuͤr vnd fuͤr/ als wolte er ſprechen/ ob ich gleich bin wie ein Schatte vnd verdoͤrre wie Graß hie zeitlich/ ſo weiß ich doch daß ich in dir ewig bleiben werde/ wie du ewig biſt.
Gleich wie der Menſch durch die Suͤnde von Gott geſcheiden wird: Alſo wird er durch wahre Bekerung wieder mit GOTT vereiniget.
Gleich wie die Perſon Chriſti nicht kan getrennet werden/ ſondern die ewige Gottheit hat die Menſchliche Natur in Chriſto jhr alſo vereinget durch ein vnauffloͤßliches Band/ daß auch der Todt dieſe Vereinigung nicht hat trennen koͤnnen/ vnd alſo bleibt die Menſchliche Natur Chriſti ewig mit der Gottheit vereiniget/ vnd mit Gottes Herꝛligkeit erfuͤllet: Alſo werden durch die bekerung zu Gott/ durch den Glauben vnd hertzliches Vertrawen/ die glaͤubigen Seelen alſo mit Gott vereinigt/ daß ſie weder Leben noch Todt ſcheiden kan.
Dann die dem Herren anhangen/ die werden ein Geiſt mit jhm/ vnd Gott hat ſich in Ewigkeit mit vns verlobet/ Ja Chriſtus Jeſus vnſer Herr iſt vnſer ewiger Zeuge/ vnd vnſer Buch deß Lebens/ darin wir ſehen/ vnnd lernen/ daß wie ſeine Menſchliche Natur ewig mit Gott vereiniget iſt: Alſo auch alle glaͤubigen.
Gleich wie nun Gott vnnd Chriſtus ewig iſt/ ſo werden auch ſeine Verheiſſungen ewig ſeyn/ durch welche Er mit vns einen ewigen Gnadenbund gemacht hat/ der nicht wird auffhoͤren/ wann vns gleich die Welt verleſt/ Suͤnde/ Todt/ Teuffel/ vnd Helle plagen/ ja wann vns gleich vnſer Leib vnd Seele verſchmachtet/ ſo iſt GOtt doch vnſers Hertzens Troſt/ vnd vnſer Theil.
Die vierde Eigenſchafft der Buſſe iſt Gott ewig anhangen.
Rom. 8. 1. Cor. 6. Hoſ. 2. Pſal. 25.
Pſal. 73.
Das XI. Capittel.
Die Frucht der wahren Bekehrung iſt die Newe Creatur:
Vnnd was ein Chriſt ſey nach dem Glauben/ nemlich ein Herr vber alles/ vnd was er ſey nach der Liebe/ nemlich ein Knecht vnter allen/ vnd wie Chriſti Leben vnſer Spiegel ſey.
2. Cor. 5. Iſt jemand in Chriſto/ der iſt eine newe Creatur.
ALle die in Jeſu Chriſto ſeyn durch den Glauben/ die ſind newe Creaturen/ das iſt/ ſie ſind Kinder GOttes/ ſind gerecht fuͤr GOTT/ haben vergebung der Suͤnde/ haben den heiligen Geiſt/ ſind der Goͤttlichen Natur theilhafftig/ ſind Erben des ewigen Lebens/ ſind frey im Gewiſſen vom Geſetz/ Fluch/ Todt/ Teuffel/ Helle/ Verdamnuß/ ſind an keine Zeit/ Ort/ Geſetz gebunden.
Dann ſie empfahen alles von Chriſto aus Gnaden lauter vmbſonſt durch den Glauben/ was zur Seligkeit gehoͤrt/ daran ſie weder Zeit noch Ort/ weder Geſetz oder Gebot/ oder Ceremonien hindern.
Sie ſind in Chriſto vollkommen/ dieweil ſie in jhm haben die Erfuͤllung des Geſetzes durch den Glauben.
Was da heiſſe eine newe Creatur ſeyn.
Freyheit der Chriſten.
Rom. 10.
Chriſten Name iſt vber alles was in der Welt iſt/ vnd hinwieder vn ter allen dingen in der Welt.
Darumb ein gleubiger Chriſt ſein iſt ein hoher Name vber alle Namen in der Welt/ vnd vber alle Staͤnde vnd Emptere/ vber alle Zeit/ Ort/ Geſetz/ vnd vber die gantze Welt.
Wiederumb aber ein warer Chriſt ſein im Leben iſt der allerniedrigſte Name vnter alle Namen in der Welt.
So hoch nun der Glaube einen Chriſten vber alles erhoͤhet/ ſo tieff erniedrigt die Liebe einen Chriſten vnter alles/ welches du fein verſtehen kanſt/ wann du das H. Leben Chriſti betrachteſt.
Welches iſt ein heller Spiegel der Liebe vnd aller Tugende in vollkommenem Grad.
Siehe wie iſt Chriſtus vnſer aller Knecht vnd Diener worden/ wie demuͤtiges Hertzens/ wie ſanfftmuͤtiges Geiſtes/ wie freundlich in Worten/ wie holdſelig in Geberden/ wie barmhertzig gegen die Armen/ mitleidig gegen die Elenden/ wie geduͤltig gegen die Laͤſterer/ wie gelinde in ſeiner Atnwort/ wie gnedig gegen die Suͤnder/ wie hat er ſo gar niemand verachtet noch verſchmehet/ wie hat er ſich an niemand gerechnet/ wie hat er aller Menſchen Seligkeit ſo hertzlich geſuchet/ wie hat er fuͤr ſeine Feinde gebeten/ wie hat er vnſer aller Suͤnde/ Kranckheit/ Schmertzẽ/ Schmach/ Schlege/ Straffe getragen?
Vnd iſt alſo ein vollkommen Exempel der Liebe/ der Demut/ der Gedult/ vnnd aller Tugenden/ welches wir immer anſchawen ſolten in vnſern Hertzen/ ſonderlich wann wir allein ſeyn.
Dann daſſelbe iſt beſſer dann alle Kunſt vnd Weißheit dieſer Welt.
Darumb wir diß Siegel der Liebe Chriſti in vnſer Hertz drucken ſollen/ nemlich ſein Bilde/ ſein Leben/ ſeine Liebe/ ſeine Demuth/ ſeine Gedult/ ſein Creutz/ ſeine Schmach/ ſeinẽ Todt.
Daß wird ein Liecht in vnſerm Hertzen ſeyn/ dardurch wir werden ernewert/ vnd in ſein Bilde verkleret werden.
Wie nun Chriſtus vnter allen Menſchen/ ja vnter allen Creaturen geweſt iſt/ im Stande ſeiner Niedrigkeit in dieſer Welt:
Im Stande aber ſeiner Herꝛligkeit/ Ein HErꝛ vber alles: Alſo iſt auch ein Chriſt nach ſeinem Glauben ein Herꝛ vber alles/ nichts außgenommen denn Gott ſelbſt nach ſeinem Leben aber iſt er vnter allen dingen.
Spiegel des Lebẽs Chriſti.
Chriſti lebẽ betrach ten iſt beſſer dann alle Kunſt.
Cant. 8.
Das XII. Capittel.
Wie Chriſtus der rechte Weg vnd Zweck ſey der wahren Gottſeligkeit/ vnd wo Gott den Menſchen nicht leitet vnd fuͤhret/ ſo irret er.
Pſal. 86. Weiſe mir HErꝛ deinen Weg/ daß ich wandele in deiner Warheit/ Erhalt mein Hertz bey dem einigen/ daß ich deinen Namen fuͤrchte.
DIeſer Weg iſt Chriſtus. Joh. 14.
Ich bin der Weg.
Wie komme Ich zu jhm?
Durch den Glauben.
Dann der Glaube vereinigt vns mit Chriſto/ die Liebe verbindet/ die Hoffnung erhelt/ vnnd iſt doch beyde Glaube/ Liebe/ vnnd Hoffnung auß Chriſto/ vnd Chriſti Werck in vns.
Dieſer Weg gehet auß jhm/ vnnd wieder zu jhm.
Der Glaube ergreiffet Chriſti Perſon vnd ſein Ampt/ die Liebe folget jhm in ſeinem Leben/ die Hoffnung ergreiffet die zukuͤnfftige Herꝛligkeit.
Der Glaube muß keinen andern Chriſtum/ Heyland/ Seligmacher/ Mitler/ vnnd Weg zum Leben haben dann Chriſtum Jeſum:
Die Liebe hat das ewige Leben Chriſti fuͤr ſich:
Die Hoffnung erwartet nichts anders dann der ewigen Herꝛligkeit.
Vnd das iſt der rechte Weg/ das iſt die Warheit/ darin wir wandeln/ das iſt das einige/ die GOttesfurcht/ darin GOtt vnſer Hertz erhalten wolle.
Durch dẽ Glauben/ Liebe vnd Hoffnung bleibẽ wir in Chriſto.
Art der dreyheupt Tugendẽ.
Pſal. 143.
Verwand nuß der Tugendẽ.
Dieſe drey Heupttugende/ Glaube/ Liebe/ Hoffnung/ ſind nun befreundet mit dreyen andern Tugenden:
Der Glaube iſt befreundet mit der Demuth/ die Liebe mit der Gedult/ die Hoffnung mit dem Gebet.
Dann wer gleubet/ der demuͤtiget ſich/ wer liebet/ der iſt geduͤltig/ wer hoffet/ der betet.
Ach das iſt ein rechter ſchoͤner Weg GOTtes/ O Herr weiſe vns denſelben/ das iſt die Warheit/ darin wir wandeln ſollen/ das iſt die rechte Furcht GOTtes/ das einige/ darumb David im 27. Pſalm bittet.
Das heiſſet Chriſto nachfolgen in Demut/ in der Liebe/ in Gedult/ vnnd in ſeinem Hertzen toͤdten den gifftigen Wurm/ die Hoffart durch die Demut Chriſti.
Bedenck das Chriſtus ein Wurm fuͤr dich worden iſt/ vnd du biſt ſo Hoffertig?
Toͤdte in deinem Hertzen den Geitz durch die Armut Chriſti.
Siehe/ Er hat nicht ſo viel gehabt/ da Er ſein Haupt hinlege/ vnd du wilt alles haben/ vñ haſt nimmermehr gnug?
Siehe/ er hat dir dein Leben gebẽ/ vñ du goͤnneſt deinem Neheſten nit ein biſſen Brodt?
Toͤdte in deinem Hertzen die rachgier durch die ſanfftmut Chriſti.
Siehe/ er hat fuͤr ſeine Feinde gebeten/ vnd du bitteſt fuͤr deine Freunde nit?
Sein Angeſicht iſt mit Feuſten geſchlagen vnd angeſpeyet/ er hats erduldet/ vnd du kanſt nicht erdulden/ ſo du ſawer angeſehen wirſt?
Toͤdte die Saͤwiſche Wolluſt in deinem Hertzen durch die Schmertzen des H. Leibes Chriſti.
Siehe ob jemands Schmertzen gleich ſey ſeiner Schmertzen/ vnd du wilt immer in Wolluſt leben?
Er hat eine dorne Krone getragen/ vnd du wilt eine Guͤldene Krone tragen?
Er hat vmb frembder Suͤnde willen geweinet/ vnd du weineſt nicht vmb deine eigene Suͤnde?
O lieber Herr Chriſte/ wie viel Menſchen ſind noch auff dieſem Wege nit.
Weiſe mir Herꝛ deinen Weg/ daß ich wandele in deiner Warheit/ gib mir ein Hertz daß dich fuͤrchte/ einen Glauben/ der dich ergreiffe/ Liebe/ die dir nachfolget/ Hoffnung die deine Herꝛligkeit ſehe/ ein Gemuͤt/ das dich liebe/ einen Sinn der dich erkenne/ Ohren/ die dich hoͤren ruffen vñ ſchreyen am Creutz in deinem Leyden/ Augen/ die dich ſehen in deiner Demut/ einen Mund/ der mit dir betet fuͤr die Feinde.
Schoͤner Weg Got tes.
Was heiſſe in Chriſto leben.
Chriſti Leben/ vnnd heilig Leiden/ ſoll vnſers Lebens Artzney ſeyn.
Der rechte weg Chriſt liches Lebens.
Pſal. 143
Ohne vnd auſſer Chriſto iſt eitel Irrthumb.
Wo du Herr/ dieſen Weg nicht zeigeſt/ mich darauff fuͤhreſt/ vnd leiteſt/ ſo iſt mein Weg eitel Irꝛthumb/ vnnd mein Liecht Finſternuß.
O du ewiges Liecht/ welches den alten Tobiam erleuchtet/ da er ſein Geſicht verloren/ den Iſaac/ da ſeine Augen tunckel wuͤrden/ den Jacob/ da er ſeinen Soͤhnen zukuͤnfftige Dinge verkuͤndigte/ den alten Simeon/ da er ſeinen Heyland ſahe/ erleuchte vns auch/ daß wir in Chriſto die ſchoͤnen Tugenden leuchten ſehen/ vnnd mit denſelben erleuchtet vnd gezieret werden.
In der Schoͤpffung war es finſter auff der Tieffe: Alſo iſts in der tieffe vnſers Hertzens finſter/ biß Gott ſpricht/ es werde liecht/ vnd biß der Geiſt GOttes ſchwebet auff dem waſſer vnſers Hertzens.
Die Erde war wuͤſte vnd leer: Alſo vnſer Hertz/ wo es Gottes Gnade nicht erfuͤllet.
Das Wort/ dardurch Liecht vnd Finſterniß geſcheiden iſt/ wolle auch in vnſerm Hertzen als in einer newen Welt vnd Creatur die Finſternuß ſcheiden/ vnnd ſprechen:
Es werde liecht.
Dann diß Wort iſt ſelbſt das Liecht/ vnd iſt in Chriſto/ vnd Chriſtus ſelbſt/ vnd das Liecht iſt die Warheit/ ohne welches alles/ was im Menſchen iſt/ Luͤgen iſt/ vnnd des Teuffes Reich: Ohne welches Liecht/ welches Chriſtus iſt/ eitel Finſterniß im Menſchen iſt.
Ohne welchen Weg eitel Irꝛthumb iſt:
Ohne welches tugenthafftiges Leben eitel Laſter im Menſchen ſeyn/ vnnd der ewige bitter Todt.
Geiſtliche vnd newe Schoͤpffung. Gen. 1.
Joh. 1.
Auſſer Chriſto eitel Finſterniß Luͤ gen vnnd Todt.
Diß iſt nun der Weg/ diß iſt die Warheit/ diß iſt das Leben/ diß iſt die Furcht deß Herren/ das einige/ darumb David bittet:
Gott vnd Chriſtum/ ſtets in ſeinem Hertzen haben durch den Glauben Chriſto in der Liebe folgen/ in der Demut vnd Sanfftmut Chriſtum ſtets als einen Weg vnd Spiegel deß Lebens fuͤr Augen haben/ in der Hoffnung ſeine Herꝛligkeit ſtets anſchawen.
Das iſt die Furcht des Heren/ die den Menſchen behuͤtet/ vnd das Hertz fromm machet/ der Suͤnde wehret.
Dann wer ohne Furcht fehret/ der kan Gott nit gefallen/ vnd ſeine eigen Freyheit wird jhn ſtuͤrtzen.
Ohne die Furcht deß Herren iſt alles nichts werth/ weder Kunſt noch Reichthumb/ weder Schoͤnheit noch Stercke/ weder Weißheit noch Beredſamkeit.
Dann der Natur Gaben ſeyn Frommen vnd Boſen gemein:
Die Furcht des Herren aber iſt eine ſondere Gab/ ein ſonderes Liecht/ welche GOttes Freunde/ ja GOttes Kinder machet/ die durch den Glauben Gott gefallen.
GOtt hat keinen gefallen an Weißheit/ Kunſt/ Verſtandt/ Beredſamkeit/ Reichthumb vnd Schoͤnheit/ wann keine Furcht Gottes dabey iſt.
Reichthumb ohne Liebe/ Kunſt ohne Gnade/ Schoͤnheit ohne Furcht Gottes iſt wie ein Schatten ohne Leib/ Sprew ohne Weitzen/ Huͤlſen ohne Korn/ Rauch ohne Fewer.
Die Furcht Gottes iſt die Zierde aller Gaben.
Die Furcht GOttes iſt der Reichen Krone/ der Weiſen Rahtgeber/ der Schoͤnen Hulde/ der Starcken Sieg/ der Fuͤrſten Ehre/ der Kinder Zuchtmeiſter.
Die hat den Daniel/ den Joſeph/ die Suſannam behuͤtet.
Ohne Furcht GOttes iſt der Menſch ein duͤrrer Baum/ ein vnnuͤtzer Fewerbrand/ eine zerbrochene Scherbe/ die man herauß wirfft.
Fuͤrſten vnd Koͤnige ſind in groſſen Ehren/ Aber ſo groß ſind ſie nicht/ als der Gott fuͤrchtet.
Rechter Wege der Gottſeligkeit.
Syr. 1.
Ohne Furcht GOttes ſind alle Gaben nichts.
Pſal. 11.
Furcht GOTtes zieret vnd ſchmuͤcket alles.
Syr. 10.
Das XIII. Capittel.
Wie Chriſtus Jeſus das rechte Buch deß Lebens ſey/ vnd wie er vns durch ſeine Armut lehret der Welt Herrligkeit verſchmehen.
2. Cor. 8. Ihr wiſſet die Gnaden vnſers HErꝛn Jeſu Chriſti/ das/ ob er wol Reich iſt/ ward er doch arm vmb ewrent willen/ auff daß jhr durch ſeine Armut Reich wuͤrdet.
Luc. 10.
ALle/ die an Jeſum Chriſtum den Sohn Gottes Glauben/ die ſind ins Buch deß Lebens geſchrieben/ derſelben Name iſt im Himmel geſchrieben/ vnd wird an jennem Tage offenbaret werden/ wann Gott aller gleubigen Namen fuͤr allen heiligen Engeln bekennen wird.
Apoc. 3.
Es iſt aber vnſer Herr Jeſus Chriſtus auch ein lebendiger Spiegel eines heiligen Chriſtlichen Lebens/ weil er iſt das ewige Wort/ vnd die Weißheit deß Vaters/ darumb in die Welt kommen/ vnnd Menſch worden/ auff daß er durch ſeine heilwertige Lehre/ durch ſein Leben/ vnd Todt vns lehrete/ vnd durch ſein heiliges Exempel vns fuͤr leuchtete.
Chriſtus iſt das Buch deß Lebens auff zweyerley weiſe.
Nun iſt aber ſein gantzes Leben von Mutter Leibe an biß in ſeinen Tod nichts anders geweſen dann ein ſtetiges Creutz:
Welches in dieſen dreyen Stuͤcken ſtehet/ die nimmer in ſeinem Leben in dieſer Welt von jhm gewichen:
Das erſte iſt groſſe Armut/ das ander noch groͤſſere verachtung/ das dritte die allergroͤſſeſte Schmertzen vnd Pein.
Daß hat ſich mit ſeinem Leben angefangen/ vnd mit ſeinem Tode geendet.
Das gantze Leben Chriſti iſt Armut/ Verachtung/ vnd Schmertzen.
Seine heilige Armut hat wieder drey gradus:
1. Daß er klagt:
Die Vogel vnter dem Himmel haben jhre Neſter/ die Fuͤchſe jhre Loͤcher/ aber deß Menſchen Sohn hat nicht ſo viel/ da er ſein Haupt hinlegt.
Luc. 9.
2.
So iſt er Arm geweſen von freunden.
Er hat von einer armen Mutter wollen geboren werden in groſſer Armut/ vnnd keines Reichen/ Herꝛlichen/ vnd gewaltigen in dieſer Welt Freundſchafft geſucht.
Lazarus zu Bethanien iſt ſein Freund geweſt.
Welchen er aber nicht zum Freunde erwehlet vmb ſeines Reichthumbs willen/ ſondern vmb ſeines Glaubens willen/ daß er gleubte/ er were der wahre Meſſias.
3.
Gradus der Armut Chriſti.
Joh. 11.
Beſchreibung der Armut Chriſti.
Der dritte Grad ſeiner Armut iſt/ daß er ſich ſeiner Goͤttlichen Gewalt vñ Herꝛligkeit geeuſſert hat/ vnd ſich gantz vnnd gar in vnſer Elend verſencket.
Iſt ſchwach vnnd muͤde worden wie andere Menſchen/ ſonderlich von der groſſen menge der Krancken/ die er geheilet/ die er jm ſo hart laſſen angelegen ſeyn/ daß die Juͤnger gemeinet/ er wuͤrde von Sinnen kommen/ vnnd ſie haben daran gedacht/ dz geſchriebẽ ſtehet:
Er trug vnſer Kranckheit.
Er hat keinem Vngemach/ keine Armut/ keinem Vbel wiederſtanden/ da jhm ſonſt woll alle Creaturen hetten dienen muͤſſen/ alle Engel auff jhn warten:
So hat er doch alles von allen geduͤltig gelitten/ vnd dagegen ſeines gewalts vber die Creaturen nicht gebraucht.
Hat zu gelaſſen/ daß jhm die Dornen ſein Haupt zerſtochen/ vnd verwundet/ hat ſeine Hende binden laſſen/ ſeinen heiligen Leib geiſſeln/ ſeine Hende vnd Fuͤſſe durchgraben/ ſeine Seite eroͤffnen.
Welches alles er mit einem Wort hette hindern koͤnnen/ ja mit einem Wanck allen Creaturen gebieten jhme kein leid zuzufuͤgen.
Marcl.
3.
Eſa. 53.
Summa/ er hat ſich allen Creaturen vnterworffen vmb vnſernt willen/ auf daß er vns die Herꝛſchafft vber alles/ die wir verloren hatten/ wieder erwuͤrbe/ vnd daß er vns durch ſeinen Sieg/ vnd durch ſeine Aufferſtehung vnuͤberwindtlich machte.
Ja das noch mehr iſt/ hat dem Satan zugelaſſen jm zu verſuchen/ vmbher zu fuͤhren/ vnd des Teuffels Werckzeugen den Juden verhenget jhn zu peinigen/ vnnd ans Creutz zuſchlagen/ auff daß er dardurch den Menſchen von der gewalt des Teuffels vnnd aller ſeiner Werckzeuge erloͤſete.
Chriſtus hat ſich al len Creaturen vnterworffẽ/ vnd warumb.
Alſo iſt der allerſterckeſte ſchwach worden/ der allergroßmechtigſte ohnmechtig/ der allerherꝛligſte ď alleruerachteſte/ der allerſchoͤneſte der allerabſchewlichſte/ vnterworffen aller Plagen/ Schmertzen/ vnd Leyden/ auff daß er vns beſchemete/ die wir ſo zart vnd weichlich ſeyn/ daß wir auch nicht gern ein klein Vngemach vnd Creutz vmb Gottes vnd vnſers Neheſten willen/ auff vns nemen/ ſondern auch wieder das Creutz/ ſo GOtt zu vnſer Beſſerung/ vnd zu ſeinen Ehren vns zugeſchicket/ murꝛen vnd gruntzen.
Chriſti tieffe Erniedrigũg.
Chriſtus ſich ſeiner Weißheit geeuſſert.
Nicht allein aber hat er ſich ſeiner Goͤttlichen Gewalt geeuſſert/ ſondern auch ſeiner Goͤttlichen Weißheit.
Dann er hat in der hoͤchſten Einfalt gewandelt/ als ein Vnwiſſender/ nicht als ein hochgelarter/ anſehenlicher Doctor/ der mit groſſer Kunſt vnd Weißheit herein pranget/ ſondern in der ſtille/ in der Warheit/ Goͤttlicher Krafft/ in Vnſchuld/ in Heiligkeit/ in der Liebe/ in Sanfftmut vnnd Demut.
Vnd mit ſchlechten einfeltigen Worten hat er den Weg Gottes gelehret.
Daruͤber iſt er von den Stoltzen verachtet/ vnd als ein Vnweiſer gehalten worden/ da er doch die ewige Weißheit iſt/ der durch die Propheten geredt/ vnd ein Liecht vnd Erleuchter iſt der Menſchen/ vns zur Lehre/ wie wir vns vnſerer Gaben nicht vbergehen ſollen/ ſondern dieſelben in Demut vnd Einfalt gebrauchen.
Er hat ſich auch geeuſſert deß anſehens groſſer Herꝛligkeit/ Darumb iſt er mit den Suͤndern vmbgangen/ hat mit jhnen geſſen/ getruncken/ daß er ſein Ampt verrichtete/ daß Verlorne wiederſuchte vnd ſelig machte.
Daher er einen Namen bekommen/ der Zoͤllner vnd Suͤndergeſell/ ein Weinſaͤuffer/ ein Samariter.
Ja endlich hat er ſich als der groſſe Vbelthaͤter zwiſchen zwey Moͤrder auffhencken laſſen/ damit er vnſere Miſſethat truͤge.
Chriſtus ſich ſeiner Herrligkeit geeuſſert.
Luc. 9.
Joh. 8.
Tieffeſte Erniedrigũg Chriſti ein Fluch am Holtz.
Er hette jhm woll koͤnnen mit ſeiner Heiligkeit vnd Vnſchuld einen groͤſſern Namen machen dann Johannes der Taͤuffer/ daß ſcheinende Liecht/ Aber er hat ſich ſolches Namens geeuſſert/ auff daß er zu nichte machte vnſere Heucheley/ die wir offt fuͤr groſſe Heiligen angeſehen ſein wollen/ da es im grund nichts mit vns iſt dann ein Schein der Gottſeligkeit.
Joh. 5.
Chriſti Vnterthenigkeit.
Summa er hat ſich allen deſſen geeuſſert/ was in der Welt iſt.
Er war ein Koͤnig/ vnnd iſt den Koͤnigen vnd Herꝛſchafft vnterthan geweſt/ ja ſeiner armen Mutter vnnd Pflegvater.
Er war ein Herr/ vnd iſt der armeſte vnnd geringſte Knecht worden auff Erden.
Er war der allerhochweiſeſte Prophet/ vnnd erwehlet arme vnweiſe Leute zu ſeinen Juͤngern.
Er hette ſich ja billig feiner Herrſchafft vber ſeine Juͤnger ſollen anmaſſen/ Aber er ſpricht:
Ich bin mitten vnter euch wie ein Diener.
Er war zwar jhr Herr vnnd Meiſter/ Aber nicht ein Meiſter der Herꝛſchafft vber ſie in dieſer Welt/ ſondern ein Meiſter der Lehre vnd Lebens/ alſo/ daß er ſie mit ſeinem Exempel lehrete den Gehorſam/ die Demut/ die Vnterthaͤnigkeit.
Darumb trug er zuforderſt/ als das Haupt/ Verachtung vnd Schmach/ Armut vnnd Elend/ dienete ſeinen Juͤngern/ wuͤſche jhnen jhre Fuͤſſe.
Alſo war er jhr Meiſter vnd Herr ſie mit ſeinem Exempel zu lehren.
Matt. 20.
Luc. 22.
Chriſtus vnſer Mei ſter mit ſei nem Exem pel.
Non Magiſter Imperil, ſed vitæ &doctrinæ.
Ach vnſerer groſſen Thorheit/ die wir nach Ehren vnnd Herꝛligkeit trachten/ nichts leiden wollen/ niemand vnterthan noch gehorſam ſeyn wollen/ eitel Freyheit ſuchen/ vnd nach vnſerm eigen willen leben wollẽ/ da doch vnſer Herr Chriſtus nicht alſo gelebet hat/ ſondern mit ſeinem heiligen Exempel/ als mit dem Buch des Lebens vns viel anders gelehret.
Siehe nun/ wie ferrn der Weg/ den du wandelſt/ iſt von dem Wege deines Herren Chriſti.
Dann du wandelſt nicht den Weg Chriſti deines Herrn/ ſondern den Weg dieſer Welt/ der zum Verderben fuͤhret.
Das iſt das truͤbſelige erſte Stuͤcke des Lebens Chriſti/ ſeine Armut.
Das XIV. Capittel.
Wie vns der Herr Chriſtus durch ſeine Schmach/ Verachtung/ vnnd verleugnen ſein ſelbſt lehret der Welt Ehre/ vnd Ruhm verſchmehen.
Eſa. 53.
Er war der aller verachteſte/ vnnd Vnwerdeſte/ voll Schmertzen vnd Kranckheit.
DAs ander Stuͤck der Truͤbſal Chriſti iſt verachtung.
Wann du nun in dem Buch des Lebens Chriſti beſehen haſt ſein Armut/ ſo beſihe auch ferner ſeine gruͤndliche warhafftige Demut.
Er hat ſich keiner zeitlichen Ehre vnd Ruhms angemaſſet/ ſondern allen/ die jn ehren/ loben/ vnd ruͤhmen wollen/ wiederſprochen mit Worten vnnd Wercken.
Dann er allezeit geflohen die Ehre dieſer Welt/ auch nicht die geringſte Vrſache darzu gegeben.
Ja er hat in groſſer Demut vber ſich gehen laſſen die groͤſſeſte Verachtung/ vnd Leſterung/ da jhn die Juden ſcholten fuͤr einen Samariter/ der den Teuffel hette/ vnd durch Krafft des Satans ſeine wunder thaͤte.
Seine Goͤttliche Lehre hat man fuͤr Gottes Leſterung gehalten.
Er iſt mit vielen Luͤgen/ moͤrdiſcher Liſt vnd Verleumbdungen beſchweret worden/ endlich verrahten/ verkaufft/ verleugnet/ ins Angeſicht geſchlagen/ verſpeyet/ mit Doͤrnen gekroͤnet/ verſpottet/ gegeiſſelt/ verwundet/ verworffen/ verurtheilet/ verdampt/ verlaſſen von Gott vnd Menſchen/ entbloſſet als ein Vbelthaͤter/ ja als ein Fluch auffgehencket/ da jederman ſein geſpottet/ ſeines Gebets gelachet/ vmb ſeine Kleider geloſet/ jhn mit Gallen vnd Eſſig in Todes noth getrencket.
Letzlich iſt er am Holtz in der allergroͤſten ſchmach vnnd verachtung geſtorben/ ſein todter Leichnam am Creutz durchſtochen vnnd eroͤffnet/ endlich begraben als ein Gottloſer/ ja auch nach ſeinem vnſchuͤldigen Tode ein Verfuͤhrer geſcholten/ ſeiner Aufferſtehung iſt auch wiederſprochen.
Vnd iſt alſo im Leben vnd Tode/ vnnd nach dem Tode voll verachtung geweſt.
Ware Demuth iſt groſſe verachtung Leyden nach Chri-
ſti Exempel.
Joh. 8.
Spiegel der groſſen verachtung Chriſti.
In demſelben allen iſt vns der Sohn Gottes nicht allein als der Schatz vnſer Erloͤſung fuͤr geſtellet/ ſondern als vnſer Doctor/ Magiſter/ Prophet/ Hirte/ Lehrer/ Liecht/ daß wir durch ſeine Schmach der Welt Herꝛligkeit ſollen lernen fliehen/ wollen wir anders mit jm als vnſerm Haupte vereinigt bleiben/ vnd ſeine wahre Glieder ſeyn/ vnd durch die Liebe in jm eingewurtzelt vnd gegruͤndet bleiben.
Eph. 3.
Weil wir aber das gegenſplel thun/ vnd in allem vnſerm Thun/ Worten vnd Wercken vnſere Ehre/ vnd nicht GOttes Ehre ſuchen:
So bezeugen wir damit/ daß Chriſtus noch nicht in vns lebet/ ſondern der Fuͤrſt dieſer Welt/ daß wir noch nit der Welt Liebe außgezogen/ die Welt vberwunden haben/ wie S.
Johannes ſagt: Alles was auß Gott geboren iſt/ vberwindet die Welt.
Es iſt ein groß Zeichen/ daß wir Chriſtum noch nicht recht lieb gewonnen haben.
Dann in welchem die Liebe der Welt iſt/ in dem iſt die Liebe des Vaters nicht/ alſo auch nicht die Liebe Chriſti.
Dann das gantze Leben Chriſti lehret vns/ wir wir der Welt ſollen abſterben.
Darumb ſiehe an den Anfang/ Mittel/ vnnd Ende des Lebens Chriſti.
Es iſt eitel lautere Demut/ vnd eitel verachtung/ welche jhm von allen denen wiederfahren iſt/ die die Welt lieb haben.
1. Joh. 5.
1. Joh. 2.
Was vns Chriſti Le ben lehret.
Das XV. Capittel.
Wie wir durch Chriſtum die Truͤbſal/ vnd Verachtung der Welt tragen/ vnd vberwinden ſollen.
Hebr. 12. Gedencket an den/ der ein ſolches Wiederſprechen von den Suͤndern wieder ſich erduldet hat/ daß jhr nicht in ewrem Hertzen matt werdet.
IM 109. Pſalm klagt der Meſſias.
Ich muß jhr Spott ſeyn/ wann ſie mich ſehen/ ſchuͤtteln ſie jhren Kopff/ Stehe mir bey Herr mein GOtt/ nach deiner Gnaden/ daß ſie innen werden/ daß diß ſey dein Hand/ daß du Herr/ ſolches thuſt.
Fluchen ſie/ ſo ſegne du/ ſetzen ſie ſich wieder dich/ ſo muͤſſen ſie zu ſchanden werden/ Aber dein Knecht muͤſſe ſich frewen.
Meine Wiederſacher muͤſſen mit Schmach angezogen werden/ vnd mit jhrer Schande bekleidet werden/ wie mit einem Rock.
Ich will dem Herren ſehr dancken mit meinem Munde/ vnd jhn ruͤhmen vnter vielen.
Dann er iſt dem Armen zur rechten/ daß er jhm helffe von denen/ ſo ſein Leben vervrtheilen.
Klag des HEerren Chriſti vber ſeine Verachtung.
Dieſe Klage deß Herren vnſers Erloͤſers ſoll vns billig zu Hertzen gehen/ vnd ſollen vns offt in deß Herren Chriſti vnd aller Heiligen Creutz beſehen.
Darumb wirds faſt in allen Pſahnen wiederholet/ auff daß wir auch lernen mit jhnen durch viel Truͤbſal zum Reich Gottes eingehen:
Vnn/ wie ſeine Verachtung vnnd Schmach/ eine Artzney ſeyn ſoll/ vnſer Verachtung:
Item daß wir lernen ſeinem verſchmeheten Bilde gerne ehnlich werden/ auff daß wir jhm helffen ſeine Schmach tragen/ damit wir auch ſeinem verklerten Bild muͤgen ehnlich werden in der Herꝛligkeit.
Wie nun der 109. Pſalm ein Gebet Chriſti iſt in ſeinem Leydẽ: Alſo klagt er zu Ende des Pſalms noch vber dreyerley Leyden/ ſo er empfunden.
1. Klagt er vber groſſe Hertzenangſt vnd Trawrigkeit:
Ich bin Arm vnd Elend/ mein Hertz iſt zerſchlagen in mir.
Sehet dieſe hohe vnd heilige Perſon an/ warumb klagt er ſo?
Auff daß wirs hoͤren ſollen/ was er vnſerthalben gelitten.
Er ſagt/ Ich bin Arm/ vnnd du kanſt Reichthumbs nit ſat werden?
Er ſaget/ Ich bin Elend/ vnd du wilt bey jederman herꝛlich ſeyn.
Er klagt mein Hertz iſt zerſchlahen in mir/ vnnd du wilt immer in freuden leben/ ein freudig/ froͤlich/ vnnd vnbetruͤbt Hertz haben?
Lieber gedencke doch/ daß deinem Herrn Chriſto auch nit allezeit wol geweſt/ ſondern ſein Hertz iſt jhm in ſeinem Leibe als mit einem Stecken zerſchlagen/ vnd zerquetſchet geweſt.
Gedencke doch/ was du biſt gegen eine ſolche hohe heilige Perſon?
Wann du in der hoͤchſten Hertzenangſt biſt/ ſo gedencke: Siehe/ ſo iſt meinem Herrn Chriſto auch geweſt/ ſein Hertz hat viel hoͤher Traurigkeit vnd Angſt erlitten.
Wie aber vnſer Herr Chriſtus durch leid in die frewde gangen iſt/ durch ſchande in die Ehre/ durch den Todt ins Leben/ durch die Helle in Himmel:
Alſo ſoll vnd muß vns auch vnſer Creutz zu vnſer Seligkeit befoͤrdern/ vnd ein eingang ſein zum ewigen Vaterlandt.
Chriſti Hertzenangſt ſoll in vns gedult wircken.
Der Weg vñ Gang Chriſti.
2. Klagt Er vber Leibliche ſchwachheit:
Ich fahre dahin/ wie ein Schatte der vertrieben wirdt/ vnd werde verjagt/ wie Hewſchrecken.
Meine knie ſind ſchwach vom faſten/ mein Fleiſch iſt mager/ vnd hat kein fett.
Mit dieſen Worten Lehret vns der Herr/ Was wir ſein in der Welt.
Ein Schatte iſt nichtes/ vnd hat kein Leben vnd Krafft.
Vergleichet ſich der Herr Chriſtus einem Schatten/ der doch das Liecht vnd Leben ſelbſt iſt/ (Welches Er aber im Stande ſeiner euſſerſten Niedrigung geſagt/ vnnd dauon verſtanden haben will/ ſonſt nennet er fich das Leben ſelbſt) wie viel mehr ſollen wir vns fuͤr einen Schatten/ vnd fuͤr nichts halten/ vnnd die Demut vom Sohn GOTtes lernen?
Er ſagt: Er ſey vertrieben vnnd verjagt wie Hewſchrecken/ vnnd wir wollen hie vnſern ewigen Sitz haben?
Einer Hewſchrecken vergleichet ſich der Herꝛ darumb.
Dann ein Hewſchrecke hat kein Haus/ iſt furchtſam vnd fluͤchtig:
So iſt der Herr auch geweſen in dieſer Welt/ auff daß er vns mit ſeinem Exempel lehre/ ein ander Vaterland zuſuchen.
Wie auch ſeine Knie ſchwach/ vnnd ſein Fleiſch mager ſey/ daß hat man wol erfahren in ſeinem Leyden/ da alle ſeine Kreffte vertrucknet ſeyn wie eine Scherben.
Daran ſollen wir gedencken in vnſern Leiblichen Kranckheiten.
Es iſt an Leiblicher ſtercke nicht gelegen/ wann nur vnſere Seele durch den fuͤſſen Troſt Gottes ſtarck/ vnd in Himliſcher Wolluſt fett iſt/ wie Eſa. 55. ſtehet:
Vnnd durch Chriſti Krafft geſtercket vnnd erhalten wird/ Eph. 6.
Lerne der ne Nichtigkeit erkennen.
Warumb ſich der HErr einer Hewſchrecken vergleichet.
Pſal. 22.
Eſa. 53.
Chriſti Verachtung eine Artzney vnſer Hoffart.
3.
Klaget der Herr vber die groſſe Verachtung/ ſo er in dieſer Welt gelitten.
Siehe/ er hat groſſe Verachtung erlitten/ vnd du wilt immer in Ehren ſeyn?
Ich muß jhr Spott ſeyn/ ſagt er/ wann ſie mich ſehen/ ſchuͤtteln ſie den Kopff.
Wie koͤnte es einem erger in dieſer Welt gehen?
Er hat aber ſolche Schmach vnſernthalben gelitten/ auff daß er vns von der ewigen Schmach vnd Schande erloͤſet.
Der Menſch iſt ein Verraͤchter GOttes worden:
Darumb muſte Chriſtus vnſere Suͤnde buͤſſen durch ſeine euſſerſte Verachtung.
Die remedia aber vnd Troſtgruͤnde wieder die verachtung der Welt ſind dieſe.
Pſal. 109.
Troſtgruͤnde wi der die ver achtung der Welt.
1. Du traͤgſt Chriſti Bilde/ vnnd folgeſt deinem Haupt vnd Meiſter nach.
Rom. 8.
2. Durch die verachtung der Welt lerneſtu wahre Demut/ welche bey Gott Gnade findet.
Dann den Demuͤtigen gibt er Gnade/ den Hoffertigen aber wiederſtehet er.
1. Petr. 5.
3. Biſtu in der Zahl der Heiligen/ die allewege ein Fluch/ vnd Fegopffer der Welt geweſt ſeyn.
1. Cor. 6.
4. Wird dir im Himmel von GOtt Lob wiederfahren fuͤr allen heiligen Engeln.
Apoc. 7. 1. Cor. 5.
5. Weil du an jennem Tage nicht ſolt aufferſtehen zur ewigen Schmach vnnd Schande/ dauon dich Chriſtus erloͤſet hat/ ſo laß dich die zeitliche Verachtung nicht hart betruͤben noch anfechten.
Dan. 12.
6. Daß dir auch Gott in dieſer Welt ſeine Gnade nicht verſagen wolle.
Ob du nun Gleich keines Menſchen Hulde haſt/ ſo haſtu dennoch GOttes Hulde.
Darumb ſagt der Pſalm:
Stehe mir bey/ Herr mein Gott/ hilff mir nach deiner Gnade/ das ſie jnnen werden/ das diß ſey deine Handt/ das du Herr/ ſolches thuſt/ das iſt/ Gleich wie GOtt der Herr ſeinen Sohn auß der ſchmach vnd ſchande geriſſen/ vnd Ihn in die Himliſche Ehre eingeſetzet durch ſeine Gewaltige Handt.
Alſo wird Ers dir auch thun/ der du ſeine ſchmach tregeſt/ das Jederman erkennen wird/ das es GOttes Werck ſey.
Pſal. 109.
Wie Gott vnſer Haupt auß der Verachtung vnd Schmach geriſſen/ alſo auch alle deſſelbigẽ Glieder.
7. Gleich wie GOtt der Herr ſeinem lieben Sohn ſeine ſchmach aufferlegt hat/ wie Er im 69. Pſalm ſpricht:
Vmb deinent willen trage Ich ſchmach/ vnd mein Angeſicht iſt voller ſchande: Item/ Ich muß vmb deinent willen Leiden Pſalm 16.
Alſo hat Er dir dein Creutz auch aufferlegt/ dich zupruͤffen.
Ein vnuerdienter Fluch ſchad nit.
Prov. 26.
8. Das GOtt einen ſolchen vnverdienten Fluch will in einen Segen verwandeln/ vnd die Veraͤchter zu ſeiner zeit wieder zu ſchanden machen.
Daruͤmb ſpricht Er hie:
Fluchen ſie/ ſo Segne du/ ſetzen ſie ſich wieder dich/ ſo muͤſſen ſie zuſchanden werden/ Aber dein Knecht muͤſſe ſich frewen.
Welchen GOtt ſegnen will/ wieder den hilfft kein Fluthen/ wie das Exempel Bileams bezeugt.
Die aber ſegnet GOtt/ die Ihn fuͤrchten/ Syrach 1. Wer den Herꝛn fuͤr chtet/ dem wirds wol gehen in der letzten noth/ vnd wird endlich den Segen behalten.
Das verheiſſet auch GOTT Abraham/ vnd allen Glaͤubigen. Gen. 12.
Ich will ſegnen/ der dich ſegnet/ vnnd fluchen/ der dich verfluchet.
Darauff vertroͤſtet vns auch GOTT/ Eſa. 51. Fuͤrchtet euch nicht/ wann euch die Leute ſchmehen/ etc.
Matth. 5. Selig ſeid jr/ ſo euch die Leute ſchmehen/ etc. 1. Petr. 4. Selig ſeid jhr/ wann jhr geſchmehet werdet vber dem Namen Chriſti.
Dann der Geiſt der Herrligkeit ruhet auff euch.
Num. 23.
9. Ich will dem Herꝛn ſehr dancken mit meinem Munde/ vñ jhn ruͤhmen vnter vielen.
Chriſtus danckt ſeinem Himliſchen Vater fuͤr ſeine ſchmach vñ Creutz: Alſo iſt aller Chriſtlichen Hertzen Art/ daß ſie jhr Creutz vnd Verachtung mit Danckſagung auffnemen.
Vnſer lieber GOtt machts noch immer alſo/ daß wir jhm zu dancken haben.
Auß dem Creutz wechſet die Danckſagung/ denn wer die Verachtung mit Gedult tregt vmb der Liebe Chriſti willen/ denſelben ehret GOtt wieder beyde in dieſem vnnd jennem Leben.
Pſal. 113.
Der den geringen auffrichtet auß dem Staube/ vnd erhoͤhet den Armen auß dem Koht/ daß er jhn ſetze neben die Fuͤrſten/ neben die Fuͤrſten ſeines Volcks.
Ach es iſt eine groſſe Tugent/ alle Verachtung mit Gedult in der Stille tragen vmb der Liebe Chriſti willen.
10. Dann er ſtehet den Armen zur Rechten/ daß er jhm helffe von denen/ die ſein Leben verurtheilen.
Das iſt ein herꝛlicher Troſt wieder die groſſe Verachtung vnd Laͤſterung.
Nicht ſagt er: Stehet er den Gewaltigen/ Herꝛlichen/ vnd Verfolgern der vnſchuͤldigen zur Rechtẽ/ ſondern dem armen verlaſſenen/ der keinen beyſtand hat.
Dann er gedencket vnd fraget nach jhrem Blut/ Pſal. 9. Tertul.
Cùm damnamur à mundo, abſoluimur à Deo.
Pſal. 73.
Der Gottloſe lauret auff den Gerechten/ vnd gedencket jhn zu toͤdten/ aber der Herr leſt jhn nicht in ſeinen Henden/ vnd verdampt jhn nicht/ wann er verurtheilet wird.
Siehe/ dafuͤr wirſtu jhm noch dancken/ vnd vnter vielen ſeinen Namen ruͤhmen/ daß er dich ſo wunderlich errettet hat/ Pſal. 27.
Ich hoffe aber doch/ daß ich ſehen werde das gute des Herren im Lande der Lebendigen.
Harre deß Herren/ ſey getroſt vnd vnuerzagt/ vnnd harre deß Herren.
Richtet nicht fuͤr der zeit/ biß der Herr koͤmpt/ welcher herfuͤr bringen wird was im finſtern verborgen iſt/ vnd den Raht der Hertzen offenbaren.
Alsdann wird einem jeden von GOtt lob wiederfahren.
1. Cor. 5.
Das XVI. Capittel.
Wie die Chriſten ſollen jhre Ehre vnd Ruhm in Chriſto im Himmel ſuchen vnd haben.
Pſal. 109. GOtt mein Ruhm/ ſchweige nicht.
DIß iſt ein Gebet des ewigen Sohns GOttes/ vnnd will ſo viel ſagen:
Mein Himliſcher Vater/ du weiſt/ wie ich in dieſer Welt nicht meine Ehre geſucht habe/ ſondern deines heiligen Namens Ehre/ vnd aller Menſchen Seligkeit: Darfuͤr werde ich ſo bitterlich verfolget/ geleſtert/ verachtet vnnd verſchmehet.
Dagegen iſt das mein troſt/ daß du mein Vater biſt/ daß ich dein eingeborner Sohn bin/ das iſt mein Ruhm im Himmel bey dir.
Vnnd dieſe meine Herꝛligkeit wirſtu zu ſeiner zeit einmal offenbaren/ vnnd ans Liecht bringen/ vnd mich alſo verkleren/ daß die Welt ſehe/ weñ ſie verfolget vnd geleſtert habe.
Joh. 12.
Hie ſollen wir lernen/ daß die den groͤſſeſten Ruhm im Himmel haben ſo vnſchuͤldig in der Welt verfolget werden.
Diß ſollen wir lernen an dem Exempel vnſers Herrn Jeſu Chriſti.
Dann an jhm/ vnnd auß jhm lernen wir die rechte Weißheit/ als auß dem rechten Buch des Lebens.
Er iſt mit ſeinem Exempel/ vnd heiligen Leben vnſer Buch des Lebens/ Alſo:
1. Hat er nie auff Erden einen einigen Ruhm gefuchet/ ſondern ſich daran begnuͤgen laſſen/ das Gott ſein Ruhm iſt.
Ach Gott/ gib vns auch ein ſolch Hertz/ daß wir vnſern ruhm allein an dir haben/ vnd nicht auß vns ſelbſt/ daß wir vnſern Ruhm allein im Himmel haben/ vnd nit auff Erden.
Gott ſoll vnſer rum allein ſein.
2.
So iſt daß des Herrn Chriſti hoͤchſter Ruhm/ daß er Gottes eingeborner Sohn iſt.
Daruͤber hat jhn die Welt verfolget vnd geleſtert.
Gib vns auch/ lieber Vater/ daß das vnſer hoͤchſter Ruhm vnd Freude vnſers Hertzens ſey/ daß wir deine Kinder ſeyn/ deiner Vaͤterlichen Liebe vnd Trew ewig genieſſen muͤgen/ vnnd durch die Kindtſchafft das ewige Erbe beſitzen/ ob vns gleich die Welt haſſet/ neidet/ ſchmehet/ verfolget/ wie ſie deinem lieben Kind Jeſum auch gethan.
Chriſti ruhm ſoll aller Chriſten ruhm ſeyn.
3. Iſt daß deß Herren Chriſti Ruhm/ daß er ſo viel Goͤttlicher Wunderwercke gethan hat/ vnd den Menſchen auß Liebe vnnd hoͤchſter Trewe gutes gethan/ wiewol er darfuͤr den groͤſten Vndanck erlangt hat.
Ach lieber GOtt/ gib vns auch ein ſolch getrewes Hertz/ daß wir vielen Leuten muͤgengutes thun/ vnd vns den groſſen vndanck der Welt nicht laſſen abſchrecken/ daß wir nicht vns/ ſondern deinem Namen die Ehre geben in all vnſerm thun.
Gutes thũ auß Liebe nicht vmb danckes willen/ iſt eines Chri ſten ruhm
4. Iſt daß des Herren Chriſti hoͤchſter ruhm/ daß er auß Liebe fuͤr vns geſtorben/ vnd vns mit ſeinem Blut erkaufft hat/ daß er ſeinem Vater gehorſam worden biß zum Tode am Creutze/ daß er in ſo heiliger Demut gewandelt/ daß er mit ſo groſſer Sanfftmut die hoͤchſte Schmach erduldet/ daß er mit ſo hoher Gedult die Pein des Creutzes erlitten.
Ach Gott vnſer Ruhm/ hilff/ daß wir auch vnſer Feinde mit Liebe vberwinden/ vnſer Fleiſch mit Goͤttlichem Gehorſam zwingen/ durch die Demut vnd Sanfftmut Chriſti die Schmach der Welt tragen/ durch Gedult im Creutz ſiegen/ vnd im Herren ſtarck ſeyn.
Durch Liebe/ Demut vnnd Gedult/ ſie gen/ iſt ein groſſer Ruhm.
5. Der hoͤchſte Ruhm des Herren Chriſti iſt/ auch ſeine erhoͤhung zur rechten Hand Gottes/ vnnd ſein Name/ der vber alle Namen iſt/ daß alle Knie im Himmel vnnd Erden in ſeinem Namen ſich beugen muͤſſen/ vnd alle Zungen jhn fuͤr einen Herren bekennen.
Ach lieber GOtt/ hilff/ daß wir das fuͤr vnſern hoͤchſten Ruhm achten/ wann wir mit Chriſto offenbar werden in der Herꝛligkeit.
Daruͤber aber der Welt Schmach vnd Spott gern erdulden/ vnd erwarten der Freudenzeit/ wann einem jeden von Gott lob widerfahren wird.
Phil. 2.
Kuͤnfftige Herrligkeit vberwindet alles Hertzeleid.
1. Cor. 5.
6. Des Herrn Chriſti Ruhm iſt/ daß er iſt ein einiges Haupt ſeiner Kirchen/ vñ aller Glieder derſelben/ ein herrlicher Koͤnig ſeines Volckes/ ein ewiger Hoherprieſter.
Hilff/ lieber Gott/ daß diß vnſer hoͤchſter Ruhm ſey/ daß wir Chriſti Glieder ſeyn/ Vnterthanen ſeines Reichs/ vnnd vnſers ewigen Hohenprieſters/ Vorbitte/ Opffers vnnd Segens ewig genieſſen muͤgen.
Chriſti wahres Glid ſem/ iſt ein hoher ruhm.
7.
So iſt das Chriſti hoͤchſter Ruhm/ daß GOtt ſeinen Namen in aller Welt geoffenbaret hat/ vnnd den Glauben an ſeinen Namen vnter ſo viel Voͤlckern auffgerichtet wieder alle ſeine Feinde/ Leſterer vnd Verfolger/ die jhn nicht haben fuͤr GOttes Sohn erkennen wollen.
Ob wol GOTT eine zeitlang ſtill ſchwieg/ vnnd dieſen Ruhm verbarg vnter dem Creutz im Leyden Chriſti: Den- noch iſt einmal dieſer Ruhm herfuͤr gebrochen wie die helle Sonne.
Pſalm 50. Auß Zion bricht an der ſchoͤne Glantz Gottes/ vnſer Gott koͤmpt/ vnd ſchweiget nit.
Alſo ob gleich Gott vnſer Ruhm bißweilen ſchweiget in vnſer Verfolgung:
Dennoch wird er einmal/ wann das Pruͤffeſtuͤndlein auß iſt/ ſeinen Mund auffthun/ vnnd vns von vnſer Schmach erretten.
Pſalm.
39. 1. Joh. 3.
Es iſt noch nicht erſchienen/ was wir ſeyn werden.
Chriſti Mund wird die ſeinen bekennen fuͤr allen heiligen EngelnApoc.
3.
Sehet/ daß heiſſet nun/ Gott mein Ruhm/ nicht Welt/ Gelt/ Gut/ mein Ruhm/ ſondern GOTT mein Ruhm.
Darumb ſagt GOtt Jer. 9.
Ein Weiſer ruͤhme ſich nicht ſeiner Weißheit/ ein Starcker ruͤhme ſich nicht ſeiner ſtercke/ ein Reicher ruͤhme ſich nit ſeines Reichthumbs: Sondern wer ſich ruͤhmen will/ der ruͤhme ſich des Herren/ daß er mich wiſſe vnd kenne/ etc.
Das XVII. Capittel.
Wie wir durch Chriſtum/ vnd aller Heiligen Exempel die Verleumbdung boͤſer Maͤulet/ vnd falſcher Zungen vberwinden ſollen.
Pſal. 102 Taͤglich ſchmehen mich meine Feinde/ vnd die mich verſpotten/ ſchweren bey mir.
VNter anderm Creutz vnd Truͤbſal der Chriſten iſt nicht das geringſte/ boͤſe Meuler/ vnd faͤlſche Zungen/ wie ſolches der Herr Chriſtus ſelbſt mit ſeinem Exempel bezeuget.
Wie jhn dann ſonderlich die Phariſeiſchen Schlangen vnnd Ottern mit jhren verlipten Zungen beyde im Leben vnd Tode geſtochen.
Das iſt ein gewaltiges Zeugnuß/ daß kein Chriſt fuͤr denſelben ſicher ſeyn kan.
Je gleichfoͤrmiger Chriſto ein Menſch iſt/ vnd je fleiſſiger Nachfolger Chriſti/ je mehr jhn falſche Zungen verfolgen.
Das ſehen wir am heiligen David.
Wie iſt der Mann von boͤſen Meulern geplagt worden/ als er im 3. 4. 5. 10. 12. 15. 31. 50. 52. 55. 58. 64. 69. 120. vnd 140. Pſalmen ſchmertziglich klagt.
Ja es iſt kein Prophet/ der dieſe Mord- Pfeile nicht erfahren/ wie der Prophet Jeremias am 9. ſpricht:
Ihre falſche Zungen ſind moͤrdliche Pfeile/ mit jhrem Munde reden ſie freundlich mit jhrem Neheſten/ aber im Hertzen lauren ſie auff denſelbigen.
Es ſollen ſich auch alle fromme Hertzen fuͤr den Verleumbdern huͤten.
Denn gleich wie ein auſſetziger gifftiger Othem einen vergifftet/ alſo auch eine ſolche gifftige Zunge/ vergifftet die/ ſo ſie gerne hoͤren.
Kein Chriſt fuͤr den falſchen Zungen ſicher.
Weil nun niemand fuͤr den boͤſen Meulern geſichert iſt/ vnd aber wiederſchelten verboten/ vnd dein Chriſtlichen Glauben vngemeß:
So iſt darwieder kein ander raht dann daß man gewiſſen Troſt auß Gottes Wort faſſe.
1. Laß den erſten Troſt ſein Chriſti vnd aller Heiligen Exempel.
Dann dieſelben ſind/ die vns am erſten vnd leichteſten begegnen vnd einfallen/ wann wir geleſtert vnd verleumbdet werden.
Dann ſo iſts dem Herren Chriſto vnſerm Haupt ſelbſt gangen.
Da iſt kein Vngluͤck in der Welt ſo groß geweſen/ man hats jhm gewuͤnſchet/ vnd jhn deſſelbigen tauſentfeltig wirdig geachtet.
Wie iſts Moſi gangen dem groſſen Propheten/ von dem geſchrieben ſteht:
Er ſey ein ſehr geplagter Menſch geweſen vber alle Menſchen auff Erden?
Was wollen wir von David ſagen?
Der iſt zu ſeiner zeit ein Ziel geweſen/ nach welchem alle falſche Zungen im Lande jhre Mordpfeile geſchoſſen haben.
Pſalm.
102. Taͤglich ſchmehen mich meine Feinde/ vnnd die mich verſpotten/ ſchweren bey mir/ das iſt/ ſie werffen mir mein Vngluͤck fuͤr/ vnd weme ſie vbels guͤnnen/ wuͤnſchen ſie/ daß jhm ſo gehe/ wie mir/ oder daß es mir ſo gehen ſolle/ wie dem allerergeſten vnd verfluchteſten Menſchen.
Wie plageten den lieben Job ſeine Freunde mit jhren Zungen?
Daniel der heilige Prophet fiel in falſche Meuler als in ein offenes Grab/ in die Lewengrube hinunter.
Siehe an dieſe Exempel/ gedencke daran in deiner Verfolgung.
Das iſt der negſte Troſt/ den Mann am erſten ergreiſſen kan in ſolchem Vngluͤck.
Siehe dieſen Weg der Truͤbſal ſind viel Helligen fuͤr dir hin gangen.
Siehe/ da gehet dein Herr Chriſtus fuͤr dir hin/ der Phariſeer fluchet hinter jhm her: Siehe da gehet Moſe fuͤr dir hin.
Die Rotte Chore vnnd Abiram leſtern hinter jhm her/ haben Steine in jhren Haͤnden.
Siehe da gehet David fuͤr dir hin.
Simei ſluchet hinter jhm her.
Vnnd ſo fortan.
Num. 12.
Proſopopeia.
Act. 14.
2.
So muß man der Heiligen Exempel nicht ſchlecht vnd bloß oben hin anſehen/ ſondern alſo/ daß man in ſolcher Truͤbſal von jhnen Gedult vnd Sanfftmut lerne.
Dann lieber ſage mir/ was wuͤſte man/ was Gedult vnnd Sanfftmut were/ wann man keine Verfolger hette?
Darumb ſoll man ſein Creutz geduͤltig auff ſich nehmen/ vnd dem Herren Chriſto nachfolgen.
Das iſt recht Chriſtlich/ vnd dem Glauben gemeß/ nit ſich ſelbſt rechen/ vnnd wiederſchelten/ ſondern es dem heimſtellen/ der da recht richtet.
Da werden die boͤſen Meuler von einem jeglichen vnnuͤtzen Wort Rechnung geben muͤſſen.
Daran wird jhnen bang gnug werden.
Darumb gebuͤhret GOtt die Rache.
Dann er kans am beſten/ er weiß einem jeden Recht zu vergelten.
Gedencke an den Herrn/ der ſeinen Mund nicht auffthaͤt wie ein Laͤmblein/ das zur Schlachtbanck gefuͤhret wird.
Verleumb dung eine Proba der Demut.
Matt. 12.
Deut. 32.
Eſa. 53.
3.
Haben wir an der Heiligen Exempel zu lernen/ was ſie fuͤr ſonderliche Artzney wieder boͤſe Meuler gebraucht haben/ nemlich/ ſie haben gebetet:
Fluchen ſie/ ſo ſegne du.
Luc. 6. Pſal. 107. Sehet den gantzen Pſalter an.
Wie hat David mit dem Gebet ſich fuͤr falſchen Meulern bewaret als mit einer Eyſern Mauren?
Wann man dawieder einẽ Pfeil ſcheuſt/ ſo prallet er zu ruͤcke/ vnd verletzt den naͤrriſchen Schuͤtzen ſelbſt: Alſo fallen die Luͤgen vnnd Laͤſterung dem wieder auff den Kopff/ der ſie außſpeyet/ wie der 37. Pſalm ſpricht: Ihr Schwert wird in jhr Hertz geben/ vnnd jhr Bogen wird zerbrechen.
Das alles kan mit dem Gebet außgerichtet werden.
Dann wann einer wider ein Luͤgenmaul betet/ ſo iſts ſo viel/ als wann man mit jhm ringete vnd kempffete wie David mit Goliath/ Oder wie Moſis Stab mit den Egyptiſchen Zaͤuberern.
Dann hie kempffen zwey Geiſter mit einander:
Das gleubige Gebet/ ſo auß dem heiligen Geiſt gehet/ vnd die Luͤgen/ ſo auß dem Teuffel gehen/ vnd werden doch endlich die Teuffeliſche Schlangen Egypti verſchlungen/ von Moſis Stabe/ das iſt durchs Gebet.
Pſal. 119.
Wieder Verleumb dung ſoll man betẽ.
Exod. 7.
4. Iſt auch daß ein vornemer Troſt wieder falſche Meuler/ daß/ wann ein from Hertz alſo von des Teuffels Jagthunden den falſchen Zungen gehetzet wird wie ein Hirſch/ daß es lauffe zum kuͤlen Brunnen des heiligen Goͤttlichen Worts/ vnd daſelbſt ſich erquicke/ denn daſelbſt redet GOtt freundlich mit vns.
Dann der Herr ſpricht:
Selig ſeid jr/ wann euch die Menſchen vmb meinentwillen ſchmehen vnd verfolgen/ vnd reden allerley vbels wieder euch.
So ſie daran liegen/ ſeid froͤlich vnnd getroſt/ Es ſoll euch im Himmel wol belohnet werden.
Da ſtehet dreyerley Troſt: Selig/ froͤlich vnnd belohnet werden.
Wer wolte doch vmb dieſer Herꝛligkeit willen nicht zeitlichen Spott vnd Verachtung leyden.
1. Petr. 4. Selig ſeid jhr/ wann jhr verſchmehet werdet vber den Namen Chriſti.
Der Geiſt der Herꝛligkeit ruhet vber euch.
Thren. 3.
Es iſt ein koͤſtlich ding einem Manne/ daß er des Joch in ſeiner Jugendt trage:
Daß ein Verlaſſener geduͤltig ſey/ wenn jhm etwas vberfellt/ vnd ſeinen Mund in den Staub ſtecket/ vnnd der Hoffnung erwartet/ vnnd laſſe ſich auff die Backen ſchlagen/ vnnd jhm viel Schmach anlegen.
Denn der Herr verſtoͤſſet nicht ewiglich.
Matt. 5.
GOtt redet mit vns freũdlich/ ob vns gleich die Menſchen leſtern.
Helliſch Vngewitter.
5. So muſtu lernen/ daß ſolche Verleumbdungen ein Helliſches Vngewitter ſeyn/ daß einem ploͤtzlich betreffen kan.
Dann wie ein Pilgram/ vnd Wandersman ſich immer muß des Regens vnnd Vngewitters verſehen:
Alſo auch wer in der Welt iſt/ vnnd darinnen wallet/ muß ſich befahren eines ſolches Vngewitters/ wie Eſa. 54. die Kirche beklaget wird: Du Elende vnnd Troſtloſe/ vber die alle Wetter gehen.
Was iſts wunder/ daß ein Wandersman bißweilen ein Platzregen bekompt?
Heut iſts an dir/ Morgen an einem andern/ Die Welt muß doch etwas haben/ daran ſie jhr Affenſpiel treibet.
Heut leget ſie dieſem eine Narrenkappe an/ Morgen einem andern.
Da leufft dann Jederman zu/ vnnd tregt denſelben Menſchen auff den Luͤgen Marckt vmbher/ biß ſie jhren Muͤtlein gekuͤhlet/ vnnd ſich muͤde gelogen haben.
Dann nemen ſie einen andern fuͤr.
Wer ſich nun mit allen krefften darwieder legt/ vnnd von der Welt gar nichts leiden will/ der thut gleich als einer/ den eine Biene ſteche/ vnnd lieffe hin/ ſtieſſe den gantzen Bienenkorb vmb in einem Hauffen.
Ich meine er ſolte zu maſſe kommen/ daß eine jede ſeinen Stachel in jhn ſteche:
Alſo will mannicher eine kleine boͤſe Rede nicht dulden/ vnnd richtet darnach groſſen Zanck vnd Hertzleid an.
Eine boͤſe Zunge iſt einer Waſſerſchlangen gleich/ welche man Hydram nennet.
Hewet man derſelben einen Kopff ab/ ſo wachſen jhr ſieben wieder: Alſo/ wirſtu dich mit gewalt wieder eine boͤſe Zunge aufflehnen/ ſo wirſtu ſieben Luͤgen erregen.
Wer nun dieſe Kunſt lernet/ vnd es verſucht/ ſich darzu gewenet/ daß er nicht alle Rede verantwortet/ nicht bald vngeduͤltig wird/ wann jhm eine Schmeißfliege ſticht/ oder ein Hund anbellet/ ſo wird er durch dieſelbe gedult an Leib vnnd Seele ruhig werden/ ſonſt machet man ſich eine Vnruhe vber die ander.
Das iſt die rechte art die Feinde zu vberwinden/ ſonſt muͤſte man wol nimmermehr ein Schwert in der Scheiden haben.
Welt des Teuffels Comedia. vnd tragedia.
Durch gedult vnnd Leyden vberwindẽ iſt der beſte Sieg.
6. So hats auch ſonderliche Vrſachen/ warumb GOtt vber einen boſe Meuler verhengt.
Als David ſprach zu Simei: Vielleicht hats jhm der Herr geheiſſen/ fluche David.
Warumb thut das GOtt?
Antwort: Damit man ſich der Gaben/ ſo GOtt mitgetheilet hat/ nicht vberhebe/ ſondern fein lerne in der Demut wandeln/ guͤtig vnnd freundlich ſeyn gegen einander.
Es ſind warlich zwey denckwirdige Wort/ die David ſpricht:
Der Herr habs Simei geheiſſen/ vnnd das Job ſagt: GOtt ſchuͤtte Verachtung auff die Fuͤrſten.
Lieber GOTT/ wer kan die vnerforſchlichen Gerichte GOttes ergruͤnden?
Es thut wol Fleiſch vnnd Blut wehe/ wann man vns vernichtet/ ſchmehet/ vnd ſchendet.
Es iſt vns allen angeboren/ daß wir gern hoch ſeyn/ viel von vns ſelbſt halten/ Ehte bey den Leuten haben.
Vnd das iſt die eigene Liebe/ die vns bethoͤret/ es iſt Lueifers vnd Adams fall.
Dieſe haben alle durch eigene Liebe vnd Ehre Gottes Liebe vnd das ewige Leben verloren.
Da dencket dann Gott der Herr:
Ich will eine verlogene Zunge vber dich verhengẽ/ als den Satan vber Job vnd Paulum:
Der ſoll dein Geiſſel vnnd Peitſche ſein vnd dein Teuffel/ der dich mit Feuſten ſchlahe/ auff daß du lerneſt demuͤtig ſeyn.
Dann Gott muß es auff mancherley weiſe verſuchen/ daß er vns in der Demut erhalte/ vnnd die Hoffart in vns dempffe vnd toͤdte/ vnd wir nicht in Lucifers Geſelſchafft gerahten.
2. Sam. 16.
Job 12.
Verborgene Vrſachen der Verleumb dung.
2. Cor. 12.
Durch Verleumb dung werden wir in Demut erhalten.
7. Iſt Gott der Herr ſo getrew/ daß er alles Vbel vnnd Vngluͤck/ ſo vns boͤſe Zungen gedencken zuzurichten/ zu allem guten wendet.
Die boͤſe Welt vermeinet vns damit ſchaden zuthun/ ſo wendets GOtt zu vnſerm Heyl/ wie die Schlange Tyrus, ob ſie noch ſo ein groß gifft iſt/ deñoch muß ſie eine Artzney werden/ daher der Tyriack ſeinẽ Namen hat/ wie S. Paulus Rom. 8. ſpricht:
Es muß denen/ die GOtt lieben/ alle ding zum beſten gedeyen.
Dadurch lehret vns dann GOTT das hohe Edle Werck der liebe vben/ nemlich/ fuͤr die Feinde bitten.
Wer das recht thun ſoll/ der hat faſt den hoͤchſten Grad der Liebe erreichet/ vnd iſt ſehr gewachſen in der Liebe/ vnd hat Chriſti Hertz/ muth/ vnd Sinn bekommen/ der da ſprach: Vater/ vergib jhnen.
Dann ſie wiſſen nicht/ was ſie thun.
Alſo ſoll ein jeder Chriſt in erbarmender Liebo fuͤr ſeine Feinde bitten: Vater/ vergib jhnen.
Dann die Rechte liebe erbarmet ſich auch vber die Feinde.
Dieweil man weiß/ daß ſolche Leute fern von GOtt vnd Chriſto ſeyn/ vnnd der Teuffel in ihnen iſt.
Darumb/ wann man ſolche boͤſe Meuler ſiehet oder hoͤret/ ſoll man ſich vielmehr vber ſie erbarmen.
Dann ſie ſind nit auß Gott/ ſonder auß jhrem Vater dem Teuffel.
Das iſt die Vrſache/ warumb man fuͤr die Feinde bitten ſoll/ auff daß ſie nicht in ewigkeit des Teuffels Leibeigene Knechte bleiben muͤgen.
Ja GOtt der Herꝛ brauchet offt einer boͤſen Zungen gifft zur Artzney den ſeinen.
Sehet den Joſeph an.
Hette jhn die boͤſe Zunge des vnzuͤchtigen Weibes nicht ins Gefengnis bracht/ er were nimmermehr erhoͤhet werden.
Hetten boͤſe Meuler den Moſen nicht verfolget/ daß er auß Egypten in Midian fliehen muſte fuͤr Pharao/ ſo were jhm GOtt nicht erſchienen im Fewrigen Buſch/ da er der Schaffe huͤtet am Berge Horeb.
Hette die boͤſe Zunge des Doegs den David nicht ſo verfolget/ er hette ſo viel herlicher Pſalmen nicht gemacht.
Alſo war Doegs gifftige Zunge Davids Artzney.
Alſo muſten boͤſe Meuler der Hoffraͤhte des Koͤniges in Perſien Daniel in die Lewengruben bringen/ auff daß GOtt ſeine Allmacht an jhm beweiſe.
Dieſe boͤſe Zungen waren Daniels erhoͤhung.
Als giengs mit dem Mardochæo: Derſelbe wolte Haman mit ſeiner Zungen gar todt ſchlagen vnnd an Galgen bringen/ vnd erhoͤhet hn damit beim Koͤnige/ vnnd Haman muſte hencken.
Darumb ſey ſtill dem Herren/ er wird deine Gerechtigkeit ans Liecht bringen/ wie die Sonne/ vnnd dein Recht/ wie den hellen Mittag.
Siehe nur zu/ daß du GOTT zum Freunde habeſt:
Dann wann jemands wege dem Herren wolgefallen/ ſo macht er auch ſeine Feinde mit jm zu frieden.
Prov. 16. Nimpt nun dir die Welt deine Ehre/ gedulde dich/ GOtt wird ſie dir wiedergeben/ Pſal. 91.
Ich will jhn herauß reiſſen/ vnnd zu Ehren machen.
Pſal. 84.
Der Herr gibt Gnade vnd Ehre/ ꝛc.
Auß den gifftigen Zungen macht vns Gott offt koͤſtliche Artzney.
Hoher Grad der Liebe ſich vber Feinde erbarmen.
Warumb man fuͤr die Feinde bitten ſoll.
Gifftige Zunge ſind vnſer Artzney.
Pſal. 37.
Die Warheit iſt eine helle Sonne/ vñ bricht end lich durch die dicken Nebel der Luͤgen.
8.
So iſt das auch ein Troſt/ daß GOtt aller Menſchen Hertzen in ſeinen Henden hat/ Pſal. 33.
Von ſeinem feſten Thron ſchawet er auff alle/ die auff Erden wohnen.
Er lencket jhnen alle das Hertz/ vnnd hat acht auff alle jhre Wercke.
Vnd Pſal. 41. GOtt wird dich nicht geben in den willen deiner Feinde.
Mancher iſt offt bitter vnd boͤſe/ leſtert/ leugt/ vnd treugt/ vnd drewet ſeinem Neheſten:
In einer Stunde iſt ſein Hertz ſchon vmbgewand/ vnnd viel anders worden.
Ja es begibt ſich bißweilen/ wann der boͤſe zum frommen koͤmpt/ kan er jhm nicht ein Haͤrlein kruͤmmen/ vnnd muß jhm noch gute Wort darzu geben.
Das thut GOtt/ wie wir an Jacob vnnd Laban ſehen.
Da Laban bitter vnnd boͤſe war auff Jacob/ ſprach GOtt zu jhm:
Huͤte dich/ daß du nicht anders dann freundlich mit Jacob redeſt.
Alſo auch Eſau vnnd Jacob.
Eſau kuͤſſet Jacob/ vnd weinet an ſeinem Halſe.
Facies viriafacies leonis.
Gen. 31. 33.
9. Letzlich iſt zwar der falſchen Zungen Art/ daß ſie bald vber ſich ſteiget/ bald ein groß anſehen gewint/ alſo/ daß ſich jederman dar uͤber verwundert/ vnnd zuleufft/ aber ſie treibts nicht lange/ ſie wird bald zu ſchanden vnnd Schamrot.
Vnd wann ſie anfehet zufallen/ ſo gehet ſie ploͤtzlich zu grunde.
Sie iſt wie ein Fewer/ das hoch in der hoͤhe loddert/ Aber felt bald wieder/ vnnd verleſchet.
Vrſach: Gott iſt der Luͤgen vberauß feind/ weil Er die ewige Warheit iſt/ vnd kans in die lenge nicht dulden.
Wann ſie meinet/ ſie habs auffs hoͤchſte gebracht/ vnd muͤſſe ſich jederman fuͤr jr fuͤrchten/ ſo koͤmpt GOttes Gerichte wunderlich/ als im 31. Pſalm ſtehet:
Verſtummen muͤſſen alle falſche Meuler/ die da reden wieder den Gerechten/ ſtoltz/ ſteiff/ hoͤniſch.
Mercket dieſe drey Eigenſchafften der boͤſen Meuler: Stoltz/ ſteiff/ hoͤniſch.
Eſa. 33. Wehe dir du Veraͤchter/ wenn du des verachtens haſt ein Ende gemacht/ wirſtu wieder verachtet werden.
Summa/ das Scepter der Gottloſen wird nicht bleiben vber dem Heufflein der Gerechten/ daß ſie jhre Hand nicht außſtrecken/ zur Vngerechtigkeit.
Pſalm.
140. Ein boͤſes Maul wird kein gluͤck haben auff Erden.
Ein Freveler boͤſer Menſch wird verjagt vnnd geſtuͤrtzet werden.
Boͤſer Meuler ploͤtzlicher vntergãg.
Pſal. 125.
Troſt wieder die Feinde/ vnd boͤſe Meuler auß den Pſalmen.
Pſal. 3 Aber du HERR biſt der Schildt fuͤr mich/ der mich zu Ehren ſetzet/ vnd mein Haupt auffrichtet Auff HERR/ vnd hilff mir mein GOtt/ Dann du ſchlegeſt alle meine Feinde auff den Backen/ vnnd zerſchmetterſt der Gottloſen Zeene.
1. Artzney GOttes Schild.
2. GOttes Regierũg.
4. Lieben Herꝛn/ wie lang ſoll meine Ehre geſchendet werden?
Wie habt jhr das Eitel ſo lieb/ vnd die Luͤgen ſo gern Erkennet doch daß der Herr ſeine Heiligen ſo wunderlich fuͤhret.
Der Herr hoͤret/ wannn ich jhn anruffe.
3. Rache GOttes v ber die Verleumb der/ vnnd freude der Gleubigẽ.
5. Du bringſt die Luͤgner vmb/ der Herr hat ein grewel an den Blutgierigen vnd Falſchen/ in jhrem Munde iſt nichts gewiſſes/ jhr inwendiges iſt Hertz leid/ jhr Rachen iſt ein offenes Grab/ mit jhren Zungen Heuchlen ſie.
Schuͤldige ſie GOtt daß ſie fallen von jhren Furnemen.
Laß ſich frewen alle die auff dich trawen/ ewiglich laß ſie ruͤhmen/ froͤlich laß ſeyn in dir die deinen Namen lieben/ denn du Herꝛ ſegneſt die Gerechten/ du Kroͤneſt ſie mit Gnaden als mit einem Schilde.
6. Es muͤſſen alle meine Feinde zu ſchanden werden/ vnnd ſehr erſchrecken/ ſich zu ruͤcke kehren/ vnnd zu ſchanden werden ploͤtzlich.
4. Leſterer werden bald zu ſchande.
7. Auff dich/ Herr/ trawe ich/ mein GOtt hilff mir von allen meinen Verfolgern/ vnd errette mich.
Daß ſie nicht wie Lewen meine Seele erhaſchen/ vnnd zerreiſſen/ weil kein Erretter da iſt.
Siehe/ der hat boͤſes im Sinn/ mit Vngluͤck iſt er ſchwanger/ er wird aber einen Feil geberen.
Er hat ein Gruben gegraben vnnd außgefuͤhret/ vnd iſt in die Gruben gefallen/ die er gemacht hat.
Sein Vngluͤck wird auff ſeinen Kopff kommen/ vnd ſein Frevel auff ſeinen Scheitel fallẽ.
5. Verleumbder fallen in jhre eigene Grube.
17. Behuͤte mich wie einen Aug- Apffel im Auge/ beſchirme mich vnter dem Schatten deiner Fluͤgel.
Vor den Gottloſen/ die mich verſtoͤren/ vor meinen Feinden/ die vmb vnd vmb nach meiner Seelen ſtehen.
6. Schirm Gottes.
Gebet dempffet die Luͤgner.
18. Ich will den Herren loben vnnd anruffen/ ſo werde ich von meinen Feinden erloͤſet/ wann mir angſt iſt/ ſo ruffe ich den Herren an/ vnd ſchreye zu meinem GOtt/ ſo erhoͤret Er meine Stimme von ſeinem Tempel/ vnd mein geſchrey koͤmpt fuͤr jhn zu ſeinen Ohren.
27. Der Herr iſt mein Liecht vnd mein Heyl/ fuͤr wem ſolt ich mich fuͤrchten?
Der Herr iſt meines Lebens Krafft/ fuͤr weni ſolt mir grawen?
Darumb/ ſo die boͤſen/ meine Wiederſacher vnd Feinde an mich wollen/ mein Fleiſch zu freſſen/ muͤſſen ſie anlauffen vnnd fallen.
Wann ſich ein Heer ſchon wieder mich leget/ ſo fuͤrchtet ſich dennoch mein Hertz nicht.
Wann ſich Krieg wieder mich erhebet/ ſo verlaſſe ich mich auff jhn.
Dann Er bedecket mich in ſeiner Huͤtten zur boͤſen zeit.
Er verbirget mich heimlich in ſeinem Gezelt/ vnnd erhoͤhet mich auff einem hohen Felſen.
Herr/ weiſe mir deine Wege/ vnnd leite mich auff richtiger Ban vmb meiner Feinde willen.
Gib mich nicht in den willen meiner Feinde.
Dann es ſtehen falche Zungen wieder mich/ vnnd thun mir vnrecht ohne ſchewe.
Ich glaͤube aber doch/ daß ich ſehen werde das gute des Herren im Lande der Lebendigen.
Harre des Herren/ ſey getroſt vnnd vnuerzagt/ vnnd harre des Herren.
Schutz Gottes.
31 Ich aber Herr/ hoffe auff dich/ vnnd ſpreche: Du biſt mein GOtt.
Meine Zeit ſtehet in deinen Haͤnden/ errette mich von der Hand meiner Feinde/ vnd von denen/ die mich verfolgen.
Verſtummen muͤſſen falſche Meuler/ die da reden wieder den Gerechten ſteiff/ ſtoltz/ vnnd hoͤniſch.
Wie groß iſt deine Guͤte/ die du verborgen haſt denen/ die dich fuͤrchten/ vnnd erzeigeſt denen/ die fuͤr den Leuten auff dich trawen.
Du verbirgeſt ſie heimlich bey dir fuͤr jedermans Trotz.
Du verdeckeſt ſie in einer Huͤtten fuͤr den zenckiſchen Zungen.
GOttes Huht wider boͤſe Zungen.
GOTtes Rache.
35. Sie muͤſſen werden wie Sprew fuͤr dem Winde/ vnnd der Engel des Herren ſtoſſe ſie weg.
Ihr Weg muͤſſe finſter vnd ſchlipfferig werden/ vnd der Engel des Herren verfolge ſie.
37. Erzuͤrne dich nicht vber die boͤſen/ ſey nicht neidiſch vber die Vbelthaͤter.
Dann wie das Graß werden ſie bald abgehawen/ vnd wie das gruͤne Kraut werden ſie verwelcken.
Der Gottloſe drewet dem Gerechten/ vnnd beiſſet ſeine Zeene zuſammen vber jhn/ aber der Herr lachet ſeyn.
Dann er ſiehet das ſein Tag koͤmpt.
Die Gottloſen ziehen dz Schwert auß/ vnd ſpannen jhren Bogen/ daß ſie fellen den Elenden vnnd Armen/ vnnd ſchlachten die frommen.
Aber jr Schwert wird in jhr Hertz gehen/ vnd jhr Bogen wird zerbrechen.
Der Gottloſe lauret auff den Gerechten/ vnnd gedencket jhn zu toͤdten.
Aber der Herr leſſet jhn nit in ſeinen Haͤnden/ vnnd verdampt jhn nicht/ wann er vervrtheilet wird.
Ich habe geſehen einen Gottloſen/ der war trotzig vnd breitet ſich auß/ vnd gruͤnete wie ein Lorberbaum.
Da man fuͤruͤber gieng/ ſiehe/ da war er dahin/ ich fragte nach jhm/ da ward er nirgend funden.
Leſterer fallen in jhr eigen Schwert.
38. Ich aber muß ſein wie ein Tauber/ der nicht hoͤret/ vnd wie ein Stummer/ der ſeinen Mund nicht auffthut.
Vnnd muß ſein wie einer/ der nicht hoͤret/ vnd der keine Wiederrede in ſeinem Munde hat.
Dann ich bin zu leyden gemacht/ vnnd mein ſchmertzen iſt immer fuͤr mir.
Gedult vberwindet die Leſterer.
39. Ich bin verſtummet/ vnnd ſtill/ vnnd ſchweige der Freuden/ vnnd muß mein Leyd in mich freſſen.
Ich will ſchweigen vnd meinen Mund nicht auffthun/ Du wirſts wol machen.
Dann ich bin beyde dein Pilgram vnd Buͤrger wie alle meine Vaͤter.
Gott die Rache zu beſtehen.
55.
Wirff dein Anliegen auff den Herrn/ der wird dich verſorgen/ vnnd wird den Gerechten nicht ewiglich in vnruhe laſſen/ Aber Gott/ du wirſt ſie hinunter ſtoſſen in die tieffe Gruben.
Die Blutgirigen vnd falſchen werden jhr Leben nicht zur helffte bringen.
Ich aber hoffe auff dich.
Schrecklich Ende der Verleumbder.
57. Sey mir gnedig GOtt/ ſey mir gnedig.
Dann auff dich trawet meine Seele/ vnnd vnter dem Schatten deiner Fluͤgel hab ich zuflucht/ biß das Vngluͤck fuͤruͤber gehe.
Ich ruffe zu Gott dem Allerhoͤheſtẽ/ zu Gott/ der meines jammers ein ende machet.
Er ſendet vom Himmel/ vnd hilfft mir von der Schmach meines Verſenckers/ Sela.
Gott ſendet ſeine Guͤte vnd Trewe/ Ich liege mit meiner Seelen vnter den Lewen.
Menſchenkinder ſind Fewerflammen/ jhre Zeene ſind Spieß vnnd Pfeile/ vnnd jhre Zungen ſcharffe Schwerter.
Erhebe dich/ Gott/ vber den Himmel/ vnnd deine Ehre vber alle Welt.
Sie ſtellen meinem Gange Netze/ vnnd drucken meine Seele nieder/ ſie graben fuͤr mir eine Gruben/ vnd fallen ſelbſt drein.
Sela.
Mein Hertz iſt bereit/ Gott/ mein Hertz iſt bereit/ daß ich ſinge vnd lobe.
Wache auff meine Ehre/ wache auff Pſalter vnnd Harpffe/ fruͤh will ich auffwachen.
Herr/ ich will dir dancken vnter den Voͤlckern/ Ich will dir lobſingen vnter den Leuten.
Dann deine Guͤte iſt/ ſo weit der Himmel iſt/ vnd deine Warheit/ ſo weit die Wolcken gehen.
Erhebe dich/ GOTT vber den Himmel/ vnnd deine Ehre vber alle Welt.
Im Gebet vnd Lob Gottes iſt der Sieg
wieder die Verleumb der.
Gott ſtrei tet ſelbſt wieder die Verleumb der.
64. Behuͤte mein Leben fuͤr den grauſamen Feinden/ denn ſie ſcherſſen jre Zunge wie ein Schwert/ mit jrem gifftigẽ Worten zielen ſie wie mit Pfeilen/ daß ſie heimlich ſchieſſen die frommen/ ploͤtzlich ſchieſſen ſie auff jhn ohn alle ſchew.
Aber Gott wird ſie ploͤtzlich ſchieſſen das jhnen weh thun wird.
Ihre eigen Zungen wird ſie fellen daß jhr Spotten wird wer ſie ſthet.
Verleumb der des Teuffels Jagthunde.
71. Meinde Feinde reden wieder mich/ vnd die auff meine Seele halten/ beraten ſich mit einander/ vnnd ſprechen:
GOtt hat jhn verlaſſen/ jagt nach/ vnd ergreifft jhn.
Dann da iſt kein Erretter.
Ich gehe einher in der Krafft des Herren Herrn.
Ich preiſe deine Gerechtigkeit allein.
GOtt/ du haſt mich von jugend auff gelehrt/ Darumb verkuͤndige ich deine wunder/ Auch verlaß mich nicht Gott im Alter/ wann ich Graw werde/ biß ich deinen Arm verkuͤndige Kindeskindern/ vnd deine Krafft allen/ die noch kommen ſollen.
Dann du leſſeſt mich erfahren viel vnnd groſſe Angſt/ vnnd macheſt mich wieder lebendig/ vnnd holeſt mich auß der tieffe der Erden herauff/ Du macheſt mich ſehr groß/ vnd troͤſteſt mich wieder.
GOTtes Krafft erheltvnswi der die Luͤ gẽmeuler.
121. Ich hebe meine Augen auff zu den Bergen/ von welchen mir Huͤlff koͤmpt.
Meine Huͤlff koͤmpt vom Herren/ der Himmel vnd Erden gemacht hat.
Er wird deinen Fuß nicht gleiten laſſen/ vnd der dich behuͤtet/ ſchlaͤfft nit.
Siehe/ der Huͤter Iſrael ſchlaͤfft noch ſchlummert nicht.
Der Herr behuͤtet dich/ der Herr iſt dein Schatten vber deiner Rechten Hand/ daß dich des Tages die Sonne nicht ſteche/ noch der Mond des Nachtes.
Der Herr behuͤte dich fuͤr allem Vbel/ er behuͤte deine Seele/ Der Herr behuͤte deinen Außgang vnnd Eingang von nun an biß in Ewigkeit.
Gott bedecket vns mit ſeinem Schatten fuͤr den Mordt- Pfeilẽ der boͤſen Meuler.
140. Errette mich/ Herr/ von den boͤſen Menſchen/ behuͤte mich fuͤr den freveln Leuten/ die boͤſes gedencken in jhrem Hertzen/ vnd taͤglich Krieg erregen.
Sie ſcherffen jhre Zunge/ wie eine Schlange/ Ottergifft iſt vnter jhren Lippen/ Sela.
Bewahre mich/ Herr/ fuͤr der Hand der Gottloſen/ behuͤte mich fuͤr den freveln Leuten/ die meinen Gang gedenckẽ vmbzuſtoſſen.
Die Hoffertigen legen mir Stricke/ vnnd breiten mir Seile auß zum Netze/ vnd ſtellen mir Fallen an den Weg.
Ich aber ſage zum Herren: Du biſt mein GOtt/ Herr vernim die Stimme meines flehens.
Herr/ Herꝛ/ meine ſtarcke huͤlffe/ Du beſchirmeſt mein Haupt zur zeit des ſtreits.
Herr/ laß dem Gottloſen ſein begierde nit/ ſtercke ſeinen Mutwillen nicht/ ſie moͤchtens ſichs erheben/ Sela.
Das Vngluͤck/ dauon meine Feinde Rahtſchlagen/ muͤſſe auff jhren Kopff fallen.
Er wird Strahlen vber ſie ſchuͤtten/ Er wird ſie mit Fewer tieff in die Erde ſchlagen/ daß ſie nimmermehr nicht auffſtehen.
Ein boͤſes Maul wird kein gluͤck haben auff Erden/ ein Freuel boͤſer Menſch wird verjagt/ vnnd geſtuͤrtzet werden.
Dann ich weiß/ daß der Herꝛ wird des Elenden ſache/ vnd der Armen Recht außfuͤhren.
Auch werden die Gerechten deinem Namen dancken/ vnd die Frommen werden fuͤr deinem Angeſicht bleiben.
Gott bewahret vns fuͤr der Liſt der faſchẽ Zungen.
Straffe der Luͤgen Meuler.
142. Ich ſchreye zum Herren mit meiner Stimme/ ich flehe dem Herren mit meiner Stimme/ ich ſchuͤtte meine Rede fuͤr jhm aus/ vnd zeige an fuͤr jhm meine Noth.
Wann mein Geiſt in aͤngſten iſt/ ſo nimmeſtu dich meiner an.
Sie legen mir Stricke auff dem Wege/ da ich auffgehe.
Schawe zur Rechten/ vnd ſiehe/ da will mich niemand kennen/ ich kan nicht entfliehen/ niemand nimpt ſich meiner Seelen an/ Herr/ zu dir ſchreye ich/ vnd ſage: Du biſt mein Zuuerſicht/ mein theil im Lande der Lebendigen.
Mercke auff meine Klage/ Dann ich werde ſehr geplagt/ Errette mich von meinen Verfolgern/ Dann ſie ſind mir zu mechtig.
Die Gerechten werden ſich zu mir ſamlen/ wann du mir wol thuſt.
In Verfolgung wilt vns niemand kennẽ deñ Gott allein.
Das XVIII. Capittel.
Wie wir durch die Trawrigkeit vnnd Schmertzen Chriſti ſollen lernen die Wolluſt des Fleiſches dempffen.
Matth. 25.
Meine Seele iſt betruͤbt biß in den Todt.
DAs dritte Stuͤcke der truͤbſal vnd Creutzes Chriſti iſt ſeine groſſe vnaußſprechliche Trawrigkeit vnnd Schmertzen/ welche ſich mit jhm von Mutter Leibe angefangen.
Dann weil ſeine allerheiligſte Menſchliche Seele mit dem Liecht Goͤttliches Erkentnuß vnnd Weißheit durch die Perſoͤnliche Vereinigung erfuͤllet vnd erleuchtet:
So hat ſie auch alles zukuͤnfftige/ daß jhr begegnen ſolte/ als gegenwertig geſehen:
Daruͤber ſie auch mit hoͤchſter Traurigkeit/ vnd inniglichem Leyden von Anfang erfuͤlletworden.
Dann ſie hat zuuor geſehen jhre vndenckliche vnnd vnſaͤgliche Seelen Angſt/ vnd vnaußſprechliche Leibes ſchmertzen.
Dann je zarter/ reiner/ vnſchuͤldiger die Menſchliche Natur in Chriſto iſt/ je groͤſſer Angſt/ Schmertzen/ vnnd Pein ſie erlitten hat:
Welches man ſiehet an aller innerlicher Geiſtlicher Seelenangſt.
Dann je edler die Seele iſt/ dann der Leib wegen der vnſterbligkeit/ je groͤſſer Schmertzen ſie auch leidet dann der ſterbliche Leib.
Darumb iſt der Herr Chriſtus nie froh worden fuͤr ſich ſelbſt/ oder ſeinenthalben/ ſondern ſeine freude iſt geweſt/ daß ſein Himliſcher Vater von den Menſchen muͤchte recht erkant/ geehret/ vnd die Wercke Gottes offenbar werden.
Darumb freuet er ſich im Geiſt/ da die ſiebentzig Juͤnger wiederkommen.
Groſſe Traurigkeit Chriſti.
Seelen Angſt Chriſti.
Luc. 10.
2. Weil er wuſte alles/ was jhm begegnen wuͤrde/ vnnd von wem/ nemlich/ von ſeinem eignen Volck:
So hats nicht anders ſein koͤnnen/ dann daß er in ſteter Trawrigkeit vnnd Schmertzen geweſt/ vnd je neher ſeinem Leyden je trauriger/ wie er ſpricht:
Ich muß mit einer Tauffe getaufft werden/ vnnd wie iſt mir ſo bang/ ehe ichs vollbringe.
Da nun die zeit kam/ ſprach er:
Meine Seele iſt betruͤbt biß in den Todt:
Da er die allerhoͤchſte Traurigkeit vnd Seelenangſt erlitten/ daruͤber er auch blutigen Schweiß geſchwitzet.
Seine Seelenangſt vnd Leibes ſchmertzen/ ſo Er am Creutz erlitten/ kan keines Menſchen Zunge außreden/ Erſtlich/ weil die Suͤnde ſo ein vnendlich vnd vnaußſprechlich vbel iſt.
Dann es hat die vollkommene Bezahlung vnnd Straffe der Suͤnde/ dem Sohn GOttes am Leibe vnd Seele vnaußſprechliche vnd von keinem purlautern Menſchen ertregliche anaſt vnd Schmertzen gemacht.
2. Weil er die Suͤnde der Welt getragen/ das iſt/ Er hatt nicht allein fuͤr die Suͤnde gelitten/ ſo vom Anfang der Welt geſchehẽ/ ſondn auch fuͤr die/ ſo biß ans ende der Welt geſchehen ſolte.
So viel nur alle vñ jede Menſchen Suͤnde gehabt/ ſo viel ſchmertzẽ hat Chriſtus gelitten/ ja vmb einer ſuͤnde willen vnzehliche ſchmertzen/ vñ ſo groſſe Suͤnde/ ſo groſſe ſchmertzen vnd pein.
Darumb bittet er am Oelberge: Vater/ wiltu/ ſo nim̃ dieſe Kelch von mir.
Luc. 12.
Matt. 25.
Woher die ſchmer tzẽ Chriſti.
Vnaußdenckliche ſchinertzen Chriſti.
3.
So iſt auch ſonſt noch ein hoher vnd vnaußſprechlicher ſchmertz Chriſti/ den Er empfunden wegen ſeiner vollkommenen Liebe.
Dann je groͤſſer Liebe/ je groͤſſer ſchmertz.
Dann was man nicht liebet/ machet keinen ſchmertzen.
Weil aber Chriſtus ſeinen Himliſchen Vater vollkoͤmlich liebet/ ſo hats jhm an ſeiner Seelen auch vollkoͤmlich vnnd vnaußſprechlicher weiſe wehe gethan/ das Gott ſein Himliſcher Vater ſo hoch beleidiget worden durch die Suͤnde.
Vnnd haben jhm vnſere Suͤnde mit aller jhrer Straffe ſo wehe nicht gethan/ als das GOtt/ der die Liebe ſelbſt iſt/ durch die Suͤnde/ ſo hoch beleidiget iſt.
Vnd vmb der Liebe willen des Vaters/ die billig von keiner Creatur ſolte beleidigt werden/ hat Chriſtus den allerſchmehligſten Todt/ vnd die allergroͤſte Schmertzen vnnd Pein auff ſich genommen/ vns armen Menſchen die Liebe vnnd Gnade/ des Vaters wieder zuerwerben/ auff daß ſo hoch die Liebe des Vaters durch Menſchen beleidigt/ er dieſelbe ſo hoch wieder verſoͤnete.
Liebe machet ſchmertzen.
Was dem HErren Chriſto die groͤſtẽ ſchmertzen gemacht.
4. Hat auch Chriſtus die hoͤchſte ſchmertzen erlitten wegen der vollkom̃enen Liebe des gantzen Menſchlichen Geſchlechts.
Dann gleich wie er fuͤr alle geſtorben/ vnnd aller Suͤnde getragen/ ſo wolte er auch gerne/ daß ſie alle ſelig wuͤrden.
Vnnd iſt alſo der Menſchen Vnbußfertigkeit jhm das hoͤchſte Leyden geweſen.
Dann das iſt ſeiner Lieber zu wieder/ ſonderlich derer verderben vnd Verdamnuß er zuuor geſchen/ daß ſie nicht werden Buſſe thun/ zugeſchweigen/ daß jhm an ſeiner liebreichen Seele wehe gethan der groſſe Haß vnnd Neid/ Feindtſchafft vnnd Leſterung derer/ die er doch wolte ſelig machen.
Daher ſpricht er:
Die Schmach bricht mir mein Hertz/ vnnd krencket mich.
Welches er nicht ſeinenthalben allein klaget vnnd betrauret/ ſondern vielmehr derer halben/ die ſolche Schmach an jhn vbeten.
Vnbußfertigkeit der Menſchen hat Chriſti Leyden ſchwerer gemacht.
Viuificantur Chriſti ſanguine, qui eius ſangui nem fuderunt Vitam parauit a quibus occiſus.
Pſal. 69.
5.
So iſt auch das ſein groͤſter Schmertz vnnd Pein geweſen/ daß er als Gottes Sohn dennoch von GOtt verlaſſen geweſen.
GOtt konte jhn zwar nicht verlaſſen/ Dann er war ja ſelbſt GOtt/ Ja Er war vnd bleib GOtt da Er am Creutz hienge/ da Er Starb/ da Er Begraben ward/ vnd klagt dennoch GOtt hab Ihn verlaſſen:
Aber Er hat mit ſeinem klaͤglichen geſchrey anzeigen wollen/ das Ihm Gott/ als einem Menſchen ſeinen Troſt entzogen/ ſich fuͤr Ihm verborgen/ vnd das Er vns ſeines groſſes Elende durch ſein klaͤglich geſchrey offenbahrete.
Chriſtus wahrer GOtt im Creutz vñ im Tod.
6. Iſt auch Chriſti ſchmertz vnd pein vnaußſprechlich geweſt wegen ſeiner Perſon/ Dann Er war wahrer GOtt.
Daruͤmb alle ſchmach vnd Laͤſterung/ ſo Ihm wiederfahren ein vnendtlich vbel war/ weil es der gantzen Perſon wiederfuhre/ die GOtt vnd Menſch war.
Vnd alſo GOtt ſelbſt welches der Seelen Chriſti ein hohes vnd vnaußſprechliches Leyden geweſt.
Schmach/ ſo Chriſto geſchehẽ/ iſt der gãtzen Perſon geſchehen/ vnd alſo GOtt ſelbſt.
7. Was die Leibliche Pein vnd Marter dem Vnſchuͤldigſten/ Heiligſten/ Jungfraͤwlichen/ Zarteſten Leybe des Herrn fuͤr ſchmertzen gemacht/ wer kan das außdencken?
Einen ſo vnſchuͤldigen/ zarten/ edlen/ reinen Leib von dem H. Geiſt empfangen/ mit der ewigen Gottheit Perſoͤnlich vereinigt/ mit dem H. Geiſt vnd aller fuͤlle der Gottheit erfuͤllet/ ſchlagen/ geiſſeln/ verwunden/ zuſtechen/ creutzigen/ toͤdten/ das iſt ein Leyden vber alles leyden auff Erden.
Keine Creatur kans auß ſprechen.
Was iſt dagegen all vnſer Leyden vnd Creutz/ die wir Suͤnder ſeyn/ vnd den ewigen Todt vnd Verdamnuß verdienet haben?
Vnd wir fliehen darfuͤr/ murꝛen dawieder/ da es doch ſo eine heilſame Artzney iſt.
Warlich eine Seele/ die Chriſtum lieb hat/ ſoll kein ander Leben vnd Stand in dieſer Welt wuͤnſchen dann einen ſolchen wie Chriſtus vnſer Herr gehabt.
Das ſoll man fuͤr den groͤſten gewinn achten in dieſer Welt/ vnd deſſen ſoll ſich eine liebhabende Seele frewẽ/ dz ſie wirdig iſt mit Chriſto zu leidẽ.
Leiblich leydẽ Chri ſti vnaußſprechlich ſeine edlẽ Natur hal ben.
Chriſti edles Leben gibt den hoͤchſten Geiſtlichẽ Adel.
Chriſto im leyden ehnlich werden iſt der hoͤchſte gewinn in dieſer Welt.
Vnd weil wir wiſſen/ daß Truͤbſal vns muß begegnen auff dem Wege zum Himmelreich/ dardurch wir kommen zu einer ſo groſſen vnaußſprechlichen Herꝛligkeit/ warumb wandeln wir denſelben Weg nicht mit freuden?
Ja auch darumb/ weil der Sohn Gottes dieſen Weg gangen/ vnd jn mit ſeinem heiligen Exempel geheiligt/ vnd in ſein Reich nit anders wollen eingehen/ dann durch leiden.
Ja auch darumb/ weil auff ſo kurtzes leyden ſolche immerwehrende Freude folget.
Act. 14.
Die Truͤbfal auff dem Weg zum Himmelreich/ iſt durch Chriſtum geheiligt.
Gleich wie nun Chriſtus auß Liebe gegen vns ſein ſelbſt in keinem dinge verſchonet hat/ ſondern alles williglich vmb vnſerent willen erlitten: Alſo ſollen wir jhn auch hinwider lieben/ vnd nicht muͤde werden in einiger Truͤbſal.
Chriſtus ſein ſelbſt nicht geſchonet vmb vnſerent willen.
Das XIX. Capittel.
Wie wir in dem gecreutzigten Chriſto als in dem Buch des Lebens anſchawen ſollen vnſere Suͤnde/ Gottes Zorn/ Gottes Liebe/ Gerechtigkeit/ vnd Weißheit.
Apoc. 5.
Ich ſahe in der rechten Hand des/ der auff dem Stuel ſaß/ ein Buch inwendig vnd außwendig geſchrieben.
DEn gecreutzigten Chriſtum ſtelvns Gott fuͤr die Augen als ein Buch des Lebens/ auß welchem wir die allerheiligſte Weißheit lernen vnd ſtudieren ſollen.
Dann in jhm iſt die Schrifft/ alle Propheten vnnd das gantze Geſetz vollkoͤmlich erfuͤllet durch vollkommenen Gehorſamb biß in den Todt/ durch erleidung der ſchrecklichen Straffe/ vnnd des Fluchs fuͤr die Suͤnde der Welt.
Das iſt das Buch/ ſo außwendig vnd inwendig geſchrieben/ nemlich vollkommener inwendiger vnd außwendiger Gehorſamb/ vollkommen innerlich vnnd euſſerlich Leyden.
In Chriſto die gãtze ſchrifft erfuͤllet.
Der geereutzigte Chriſtus iſt ein ſpie gel vnſer Suͤnde.
Darumb zeiget vns erſtlich der gecreutzigte Chriſtus vnſere Suͤnde/ derſelben groͤſſe vnd menge.
Er offenbaret vns durch ſein Jammergeſchrey ſeiner Seelenangſt/ dardurch Er die heimliche verhorgene Suͤnde vnſers Hertzens gebuͤſſet.
Er zeiget vns ſeinen verwundetẽ blutigen kleglichen Leib/ voller Schmertzen vnd Kranckheit/ daß wir in dem ſollen als in einem Buch leſen/ vnd verſtehen ſollen vnſere Suͤnde/ die wir mit allen vnſern Gliedern vollbracht haben.
Es ſiehet die andechtige Seele in dem gecreutzigten Chriſto Gottes Gerechtigkeit/ das durch kein ander Mittel vnſere Suͤnde/ vnnd die Straffe vnſer Suͤnde hat koͤnnen hinweg gereumet werden/ dann durch eine ſolche hohe vollkommene Bezahlung/ ja das warhafftig die Suͤnde nicht koͤnte vngeſtrafft bleiben.
Es muͤſte ehe der Vater ſeinen allerliebſten Sohn dahin geben/ auff daß die Suͤnde des Menſchlichen Geſchlechts nicht vngeſtrafft bleibe.
Im gecreutzigtẽ, Chriſto ſchen wir Gottes Gerechtig keit.
Wir ſehen in dem gecreutzigten Chriſto die groſſe Liebe vnd Barmhertzigkeit des Vaters/ wie er ſo ein Vaͤterliches mitleiden mit vns gehabt/ das/ ehe wir ſolten im Tode/ Marter vnd Hellenpein ewig bleiben/ ſo hat ſein lieber Sohn muͤſſen fuͤr vns gnug thun/ weil wir daſſelbe nit thun konten mitaller vnſerer vnd aller Creaturen krefften vnd vermuͤgen.
GOttes Liebe in dem gecreutzigtẽ Chriſto.
Gottes gnediger wille vns ſelig zu machen.
Wir ſehen in dem gecreutzigten Chriſto als in dem Buch des Lebens den allergnedigſten willen Gottes/ vnd Vaͤterliche Fuͤrſorge vns ſelig zu machen/ dz jm nit zu ſchwer vnd verdrießlich geweſt biß er durch ſeinen lieben Sohn alles verrichtete/ was zu vnſer Seligkeit gehoͤrt.
Daran hat er nichts geſparet vnnd geſchonet/ daß wir nur moͤchten die ewige Freude ererben.
GOttes Weißheit in dem gecreutzigtẽ Chriſto.
Wir ſehen auch in dem gecreutzigten Chriſto die hoͤchſte Weißheit Gottes/ in dem er ein ſolch Mittel vnſerer Erloͤſung erfuͤnden/ das allen Creaturen zu erfinden vnmuͤglich/ das zugleich ſeine Gerechtigkeit vnd Barmhertzigkeit erfuͤllet wuͤrde.
Dann er hat ſeiner Barmhertzigkeit alſo gebrauchet in der Erloͤſung des Menſchlichen Geſchlechts/ das ſeiner Gerechtigkeit kein abbruch geſchehen.
Dann alſo hat Chriſtus vnſer Herr durch ſeinen todt vnſere Suͤnde bezalet nach der geſtrengen Gerechtigkeit GOttes/ das zugleich die groͤſte Barmhertzigkeit an vns erfuͤllet iſt.
Vnd gleich wie durch den verbotenen Baum der erſte Adam den Fluch vber vns bracht: Alſo hats GOtt weißlich verordnet/ daß durch das Holtz des Creutzes der Fluch hinweg genommen/ vnnd der Segen wiederbracht wuͤrde.
Ja die Weißheit GOttes hat wunderlich verordnet/ das durch den Todt Chriſti alles lebendig gemacht/ vnnd der Todt hinweg genommen wuͤrde/ vnnd daß er vns durch ſeine Schmertzen vnnd Pein die Himliſche ewige Wolluſt/ durch ſeine Schmach die Herꝛligkeit/ vñ durch ſeine Traurigkeit die ewige Freude erwuͤrbe.
So wunderlich hats die Weißheit Gottes verordnet/ dz durch ein ſolch Werck/ ſo fuͤr der Welt die hoͤchſte thorheit ſcheinet/ der Welt Weißheit zunichte gemacht/ vnd durch ſolche Thorheit die hoͤchſte Weißheit geuͤbet wuͤrde.
Der Gecreutzigte Chriſtus ein Gedultſpiegel.
In dem Gecreutzigten Chriſto ſehen wir als in einem Buch vnd Spiegel die hoͤchſte Gedult vnd Sanfftmuth/ dz Er ſo gar keine Rache geuͤbet/ das Er auch fuͤr ſeine Creutziger vnd Laͤſterer gebeten/ Ja fuͤr ſie vnd jhre Suͤnde Geſtorben.
Im Gecreutzigtẽ Chriſto die groͤſte Demuth im hoͤchſtẽ Grad.
Die Gleubige Seele ſichet auch in dem Gecreutzigten Chriſto die allergroͤſte vnd tieffeſte Demuth/ die nit groͤſſer vnd tieffer hat ſein koͤnnen dann das der Herr der Herrligkeit einen ſo ſchmelichen Todt williglich ohne wiederrede vnd vngedult gelitten hat.
Fruͤchte des Todes Chriſti.
Die Gleubige Seele ſiehet auch in dem Gecreutzigten Chriſto/ das ſein Leyden vnd Todt zugleich ſey eine Erloͤſung auß der Helle/ vnnd eine eroͤffnung deß Paradiſes/ die hoͤchſte Verſoͤhnung GOttes/ vnd vberwindung deß grimmigen Teuffels/ die vollkommene Bezahlung der Suͤnde/ vnd volkommene wiederbringung der Gerechtigkeit.
Alſo ſiehet nun die Gleubige Seele/ das der Gecreutzigte Chriſtus ſey das rechte Buch deß Lebens vnd der ewigen vnbetrieglichen Warheit Gottes: Darauß wir recht Gleuben/ vnd recht Chriſtlich Leben lehrnen/ wollen wir anders wahre Lebendige vnd nicht Todte Glieder ſein an dem Leibe vnſers Erloͤſers/ Ja wollen wir anders/ das ſein Leben vnd Tod in vns Wircken/ vnd Lebendige fruͤchte bringen ſollen.
Der Gecreutzigte Chriſtus iſt dz rechte Glaubens vnd Lebens Buch.
Das XX. Capittel.
Von der Krafft vnnd Nothwendigkeit des Gebets/ in dieſen Goͤttlichen betrachtungen.
Cant. 2.
Ich wil ſuchen/ den meine Seele liebet.
WEil das Lebendige erkaͤntnuͤß GOttes/ vnnd auch des Gecreutzigten Chriſti nicht kan erlangt werden/ man Leſe dann Taͤglich vnd ohn vnterlaß in dem Buch deß Vnvnſchuͤldigen vnd heiligen Lebens Chriſti Jeſu vnſers Hernn/ vnd aber dieſelbe betrachtung vnnd erhebung des gemuͤts zu Gott nicht kan geſchehẽ ohn ein andechtig/ gleubig/ demuͤtig vnd fleiſſiges Gebet/ welches nicht allein ein geſprech des Mundes/ ſondern vielmehr des gleubigen Hertzens vnd Gemuͤtes/ vnd aller kreffte der Seelen erhebung iſt.
So iſt von noͤten/ daß man die Art vnd Tugent des Gebets verſtehen lerne.
Dann ohne Gebet findet man Gott nicht.
Das Gebet iſt ein ſolch Mittel/ dardurch man Gott ſuchet vnd findet.
Was das Gebet ſey.
Pſal. 19.
Daſſelbe iſt nun dreyerley: Muͤndtlich/ Innerlich/ vnd Vbernatuͤrlich/ wie S. Panlus ſagt:
Ich will im Geiſt beten/ vnd mit dem gemuͤte.
1. Cor. 14.
Das Muͤndliche Gebet iſt eine feine demuͤtige euſſerliche Vbung/ welche zu dem innerlichen Gebet fuͤhret/ ja welches den Menſchen in ſein eigen Hertz fuͤhret/ ſonderlich weñ man im Glauben andechtig betrachtet die Wort ſo man betet/ deñ dieſelbe bewegẽ vñ erhebẽ den Geiſt vñ die Seele zu Gott/ dz mã ein gleubig geſprech in Kindtlicher zuuerſicht mit Gotthelt.
Muͤndlich Gebet.
Das innerliche Gebet geſchicht ohne vnterlas im Glauben/ Geiſt vñ Gemuͤte/ wie Johannis 4. vnſer lieber Herr ſagt/ die waren Anbeter werden den Vater im Geiſt vnd in der Warheit anruffen vñ der 19. Pſalm/ Laß dir wolgefallẽ dz geſprech meines Hertzens fuͤr dir/ Item Pſal. 73.
Mein Hertz redet/ mein Geiſt muß forſchen/ Item Rom. 8. Durch welchen wir rufft Abba lieber Vater.
Durch ein ſolch innerlich Gebet wird man denn gefuͤret zu dem vbernatuͤrlichen Gebet/ welches geſchicht wie Taulerus ſagt/ durch ware ver einigung mit Gott durch den Glauben/ da vnſer erſchaffner Geiſt verſchmeltzt vñ verſenckt wird in den vnerſchaffnen Geiſt Gottes/ da alles in einem Augenblick geſchicht was ſonſt von allen Heiligen mit Worten vñ werckẽ/ von anfang der Welt her geſchehẽ/ vñ ſo klein ein Heller iſt/ gegẽ 1000.
Marck Goldes/ ſo viel beſſer iſt diß Gebet/ gegẽ dz außwendige.
Deñ hie wird das gemuͤt durch wahren Glauben alſo mit Gottes Liebe erfuͤllet/ daß es nichts anders gedencken kan/ denn Gott/ vnnd wenn ein ander Gedanck ins Hertz vnd gemuͤt fellet/ ſo iſts der Seelen leid.
Ein ſolch gemuͤt leſſet die Zunge nicht reden/ oder ja ſehr wenig/ ſeufftzet immer zu Gott/ duͤrſtet nach Gott/ hat ſeine einige luſt vnd liebe an Gott vnnd ſchleuſſet die gantze Welt auß/ vnd alles was in der Welt iſt/ vnd wird immer mehr vnd mehr mit Gottes Erkentnis liebe vnnd freude erfuͤllet/ welches die Zunge nicht außreden kan.
Denn was die Seele alsdann erkennet/ iſt vnaußſprechlich/ vnd wenn ſie in ſolcher hoher Andacht gefragt wuͤrde/ was erkenneſtu?
Wuͤrde ſie antworten/ ein gut/ das alles gut iſt: Was ſieheſtu?
Eine Schoͤnheit die aller ſchoͤnheit vbertrifft:
Was empfindeſtu?
Eine Freude vber alle freude: Was ſchmeckeſtu:
Eine Freundligkeit vber alle freundligkeit.
Ja ſie wuͤrde ſprechen: alle Wort die ich daran rede/ ſind nur ein Schatten/ denn das koͤſtliche daß ich in meiner Seelen empfinde/ kan ich nicht außreden.
Das iſt des ewigen Worts Stimme/ vnd rede zu der liebhabenden Seele/ wie Joh. 14. geſchrieben iſt/ Wer mich Liebet dem will ich mich offenbaren/ vnnd was man als denn ſiehet vnd empfindet/ iſt vber die Natur/ da hoͤret man vnaußſplechliche Wort vnd Stimme/ welche heiſſen Vox intellectualis & mentalis.
Innerlich Gebet.
Vbernatuͤrlich Ge bet.
Pſal. 37. Pſ. 42. 63. 84.
Da lernet dann die Seele Gott recht erkennen vnd ſchmecken.
Vnd in dem ſie Gott erkennet/ liebet ſie jhn/ vnd in dem ſie jhn liebet/ begeret ſie jhn gantz zu haben.
Vnnd das iſt das rechte Zeichen der Liebe/ daß ſie das geliebte gantz haben/ ſich mit demſelben gantz vereinigen/ vnnd ſich in daſſelbe verwandlen will.
Zeichen der Liebe Gottes.
Diß wird offt in der Seele des Menſchen empfunden als in einem Blick/ der bald vergehet.
So ſuchet dann die Seele embſiiglich/ ob ſie dieſen Himliſchen Blick vnnd Geſchmack koͤnte wieder bekommen/ daß ſie ſich mit dem geliebten muͤge vereinigen.
Vnd fehet dann an zu beten Muͤndtlich vnnd innerlich.
Dañ ſie ſiehet wol/ daß man ſolche Himliſche Luſt vnd Erquickung durchs Gebet wiederſuchen muß.
Dann alſo hats die Goͤttliche Weißheit verordnet/ vnd dieſelbe thut nichts ohne die allerſchoͤneſte Ordnung/ vnd gibt auch allen dingen jhre Ordnung.
Goͤttliche Weißheit thutnichts ohne Ordnung.
Darumb hat ſie es alſo geordnet/ daß niemand ohn das Muͤndtliche Gebet kommen kan zu dem Gebet des Gemuts/ vnd ohne daſſelbe kan niemand kommen zum vbernatuͤrlichen Gebet vnd Vereinigung mit dem hoͤchſtẽ lieblichſten Gut:
Welches man zwar empfinder/ aber nit außreden kan.
Warumb Gott das Gebet beſohlen.
Darumb hat GOtt das Gebet ſo ernſtlich/ ſo offt vnd ſo betheurlich befohlen/ dieweil das Gebet iſt ein Pfand/ vnd ein Band dardurch vns Gott zu ſich zeuget/ dardurch er vns deſto oͤffter vnnd tenger bey ſich behalten will/ dardurch wir auch deſto neher zu jhm kommen koͤnten/ vnnd er mit jhm als den Vrſprung alles guten vereinigen/ vnnd ſein in allen dingen nicht vergeſſen ſollen.
Sonſt dechten wir ſelten an jhn/ vnd wuͤrden ſeiner Guͤter nicht theilhafftig.
Wann du nun recht beten wilt/ ſo muſtu mit gantzen/ vnd nicht mit halben Hertzen beten.
Vnd da gehoͤret groſſe vbung/ vnnd groſſer fleiß zu/ ſonſt wirſtu die Frucht des Gebets nicht erlangen.
Im gegentheil/ wann du andere euſerliche ding thuſt/ ſo muſtu ſie alſo thun daß du nit mit gantzem Hertzen daran hangeſt/ als/ wañ du iſſeſt vñ trinckeſt/ oder andere euſſere ding thuſt/ dz muß nit dein gantz Hertz ſeyn/ ſondern dein Hertz ſoll gantz in GOtt ſeyn/ daß du durchs innerliche Gebet ſtetiglich an GOtt hangeſt.
Vnd je mehr du alſo beten wirſt/ je mehr du wirſt erleuchtet werden.
je klarer du nun wirſt GOTT erkennen/ je lieblicher du das hoͤchſte Gut empfinden wirſt/ vnd je mehr du wirſt in der Liebe GOttes angezuͤndet/ vnd fehiger werden des hoͤchſten Gutes/ welches dir Vbernatuͤrlich in deiner Seelen alß das allerkoͤſtlichſte/ ſo nicht außzureden iſt/ ſchmecken wirſt.
Praxis Orationis
Dieſes dreyerleyes Gebets Exempel/ Lehr/ Art/ vnd Weiſe haben wir an vnſerm Herrn Jeſu Chriſto/ wann wir ſeine weiſe zubeten recht anſehen.
Dann Er offt etliche Tage vnd Nacht im Gebet verharret/ vnd mit allen kraͤfften gebetet/ vnnd ſich im Gebet vnd im Geiſt gefrewet.
Daruͤmb Er vns mit Worten vnnd Wercken/ mit ſeinem Exempel hat lehren beten/ wie Er ſprach zu ſeinen Juͤngern:
Wachet vnd Betet/ das Ihr nicht in Anfechtung fallet.
Vnnd wie ſehr offt vermahnet Er vns zum Gebet/ zubezeugen/ das Ihm nichts Liebers vnd angenehmers ſey dann vnſer Gebet/ vnd das Er vns warhafftig alſo Lieb habe/ das wir durchs Gebet dz Edleſte vnd Koͤſtlichſte Gut der Seelen erlangen moͤchten.
Fruͤcht des Gebets.
Vnnd damit wir keine entſchuͤldigung hetten/ als koͤnten wir dieſe Edle hohe Frucht deß Gebets nicht erlangen/ ſo hat Er nicht allein geſagt: Betet/ ſo werdet Ihr nehmen/ dz ewre frewde vollkommen ſey/ ſondern Er hat mit ſeinem Exempel vns zum Gebet bewegen wollen/ in dem Er fuͤr vns Gebetet in ſeinem Leyden/ wie der Evangeliſt ſagt:
Es kam aber/ das Er mit dem Tode Rang/ vnd Betet hefftiger/ Es ward aber ſein Schweiß wie Bluts Tropffen/ die fielen auff die Erden.
Joh. 16.
Luc. 22.
Setze dieſen Bet Spiegel fuͤr deine Augen/ vnd lerne im Gebet verharren/ vnd ob du ſchwach biſt im Gebet/ ſo ſiehe deinen Herrn JEſum an.
Dann Er hat nicht fuͤr ſich/ ſondern fuͤr dich Gebetet/ vnd dadurch dein Gebet Geheiliget/ Geſegnet/ vnd kraͤfftig gemacht.
Sieheſtu/ das dein Erloͤſer/ ob Er gleich als wahrer GOtt alles hette/ ſo hat Er doch als ein Menſch alles durchs Gebet von ſeinem Himliſchen Vater erlangt/ vnd erbetet vmb deinent willen.
Darumb ſein gantzes Lebẽ nichts anders geweſt iſt dañ ein ſtetig Gebet vnd Seufftzen den willen Gottes zuthun.
Darum̃ er auch ſein Lebẽ am Creutz mit dem Gebet beſchloſſen hat.
Chriſtus vnſer Bett Spiegel vnd Bett- Buch.
So nun der Herr Chriſtus vmb deinent willen ſo hefftig gebetet/ vnd erhoͤret worden iſt.
Ach ſo wird er dich auch ja vmbſonſt nicht beten laſſen:
Vnnd ſo dein Herr vnd Erloͤſer durchs Gebet alles erlanget hat dir zu gut/ meineſtu dann/ daß du ohn Gebet etwas erlangen wirſt?
Du weiſt ja/ das ohn GOttes Gnade/ Liecht/ Erkantnuß/ vnnd Glauben niemand kan ſelig werden.
Wiltu aber Gottes Gnade/ Liecht vnd Erkantnuß haben/ ſo muſtu beten.
Dann ohn Gebet wirſtu es nicht erlangen.
Bitte vmb den Glauben/ vmb die Liebe/ vmb die Hoffnung/ vmb Demut/ vmb Gedult/ vmb den H. Geiſt/ vmb alle Chriſtliche Tugende/ ſie werden dir gegeben vnnd vermehret werden durch den/ der ſie hat.
Dann der ſie nicht hat/ der kan ſie dir nicht geben.
Der ſie dir aber geben kan/ vnnd will/ von dem muſtu ſie bitten.
Herrliche Vrſachen des Gebets.
Du kanſt aber nimmer bruͤnſtiger vnd andechtiger beten/ du ſetzeſt dir dann den Spiegel des demuͤtigen ſanfftmuͤtigen Lebens Chriſti fuͤr deine Augen/ ſeine Armut/ Verachtung/ Schmertzen/ vnd ſeinen ſchmehlichen Todt.
Wann du in diß Betbuͤchlein ſieheſt/ ſo wird dein Hertz vnnd Gemuͤt angezuͤndet werden mit inniglichem bruͤnſtigem Fewrigem Seufftzen/ vnd werden dir zwar viel anfechtungen des Teuffels vnd deines Fleiſches begegnen/ aber du wirſt ſie durch beten vberwinden.
NB.
Krafftdes Gebets in anſchauung des Leydens Chriſti.
Durch das anſchawen des gecreutzigten Chriſti wird das Gebet erwecket vnnd wird ſtarck.
Dardurch wird auch das Hertz gereinigt.
Ohne welche Reinigung des Hertzens durch den Glauben/ kein recht Gebet geſchehẽ kan.
Vnd durch ſolch Gebet kompt der H. Geiſt zu dir/ wie am Pfingſtage vber die Apoſtel/ als ſie beteten.
Anfechtung des Gebets/ wie zu vberwindẽ.
In deinen Anfechtungen aber vber deinem Gebet thue/ wie der Herr Jeſus that:
Je hefftiger Er angefochten ward in ſeinem Gebet am Oelberg/ je hefftiger er betet.
So wirſtu auch durchs Gebet vberwinden.
Durchs Gebet offenbaret ſich Gott den Menſchẽ/ durchs Gebet wird die Demut recht geuͤbet.
Da koͤmpt dann zuſammen das hoͤchſte vnd niedrigſte/ das demuͤtigſte Hertz/ vnd der hoͤchſte Gott.
Vnd durch ſolche Demut wird viel gnade in des Menſchen Seele eingegoſſen.
Dann je mehr die Gnade Gottes den Menſchen demuͤtigt/ je mehr in ſolcher Demut die gnade Gottes wechſet vnnd zunimpt/ vnnd je mehr GOttes gnade im Menſchen zunimpt/ je mehr ſie die Seele demuͤtiget.
Nutz des Gebets.
Die groͤſte Anfechtung vnd hinderung aber des Gebets iſt/ wann GOtt die Gnade der Andacht/ vnd Inbruͤnſtigkeit entzeucht/ vnd dann ſoltu am mei- „ ſten beten.
Dann ob wol GOtt ein inbruͤnſtiges Gebet ſehr lieb iſt/ ſo iſt jhm doch das Gebet viel lieber/ welches du in ſolcher deiner Seelen noth/ in deiner Anfechtung/ betruͤbnuͤß vnnd Traurigkeit thuſt.
Dann gleich als es einem natuͤrlichen Vater vielmehr jammert/ wann jm ein kranckes Kind mit kleglicher Stimme anwinſelt/ dann wann jhm ein ſtarckes geſundes Kindt mit vollem Munde anruffet: Alſo iſt dem lieben GOtt eines kleinmuͤtigen/ ſchwachglaͤubigen/ troſtloſen/ geiſtarmen Menſchen innerlich heimliches leyden vnd Seufftzen viel lieber dann eines ſtarckgleubigens Gebet/ der voller freude iſt.
Gott wird dir ſeine Gnade zu ſeiner zeit wol wiedergeben/ vnnd dieſelben dir nicht verguͤnnen oder verſagen.
Hinderũg des Gebets/
wie hinweg zunemen.
Der Betruͤbten Gebet iſt GOtt am angegenemeſten.
Das XXI. Capittel.
Von der Krafft der edlen Tugende der Demut.
Judith.
9. Es haben dir die Hoffertigen noch nie gefallen:
Aber allezeit hat dir gefallen der Elenden vnnd Demuͤtigen Gebet.
OHne wahre Demut iſt alles Gebet vmbſonſt.
Dieſe Tugende koͤnnen wir am allerbeſten von vnſerm Herrn Jeſu Chriſto lernen/ welcher iſt ein vollkommener Spiegel aller Tugenden.
Dann ſiehe an ſein Leben/ es iſt eitel Liebe vnd Demut/ ſiche an ſeine Lehre/ ſie iſt eitel Weißheit vnd Warheit/ welche nicht ſtehet in Worten/ ſondern in lebendiger Krafft vnd in der That ſelbſt.
Chriſti gantzes Leben eitel Demut/ in Worten vnd Wercken.
Vnd daß wir ja dieſe Tugend recht von jhm lernen ſolten/ ſo hat er vns dieſelbe nicht allein mit Worten/ ſondern mit der That vnd heiligem Exempel gelehret/ in dem er ſich ſelbſt erniedrigt biß zum Tode am Creutze.
Darumb ſiehe/ wo dieſe Tugend jhr Fundament/ vnnd jhren hoͤchſten Grund hat/ nicht in einem Engel/ nit in einem Apoſtel oder andern Heiligen/ ſondern in Chriſto Jeſu ſelbſt.
Darumb ſpricht er: Lernet von mir.
Als wolte er ſagen:
Sehet mich an/ wie ich mich vnter alles herunter laſſe/ da ich doch vber alles bin.
So viel niedriger iſt meine Demut/ ſo viel hoͤher meine Majeſtat iſt/ vnd ſo viel lieber ſoll euch dieſe Tugend ſeyn/ weil ich ewer Herr vnd Gott euch dieſelbe mit meinem Leben fuͤrbilde.
Er ſpricht: Lernet von mir nicht groſſe ding vnd wunder thun/ oder andere groſſe Wercke der Schoͤpffung/ ſondern demuͤtig vnd ſanfftmuͤtig ſeyn.
Vnnd wo ich euch nicht ſelbſt mit meinem Exempel dieſelbe Lehre/ ſo ſoltet jhr mir nicht gleuben/ das dieſes ſo eine hohe edle Tugend ſey.
Fundament der Demut.
Zu dem Ende vbet der Herr das demuͤtige Werck/ vnnd wuſche ſeinen Juͤngern die Fuͤſſe/ auff daß er die Tugendt durch ſein Exempel vns allen ins Hertz pflantzte/ wie er ſpricht:
Wiſſet jhr/ was ich euch gethan habe?
Als wolte er ſprechen: Wo jhr meiner Demut vergeſſen werdet/ ſo werdet jhr ein fuͤrnemes Stuͤck vergeſſen meiner Lehre/ vnd meines Exempels.
Darumb laſſet diß mein Exempel eine Regel vnnd Richtſchnur ſeyn ewres gantzen Lebens:
Vnd laſſet euch diß Bilde der Demut fuͤr ewren Augen ſtehen.
Joh. 13. Warumb der HErr ſeinẽ Juͤngern die Fuͤſſe gewaſchen.
Damit wir nun zu vnſerm Vornemen kommen/ wie das Gebet/ gleich wie ohne Glauben/ alſo auch ohne Demut nichts ſey/ ſo wiſſet/ daß die Demut im Hertzen ein ſchoͤnes Liecht oder Erkentniß iſt/ dardurch erkant wird die Nichtigkeit des Menſchen/ vnnd die hohe Majeſtat vnd vberſchwenckliche Guͤte Gottes.
Je mehr man nun dieſelbe erkennet/ je mehr man im Erkentnuß ſeiner eigen Nichtigkeit zunimpt.
Dann wann ein Menſch ſiehet ſeine Eitelkeit/ daß er gantz leer iſt alles guten/ ſo fehet er an deſto bruͤnſtiger zu beten vmb die Gnade vnnd Barmhertzigkeit Gottes/ vnnd fehet an Gott/ als den Vrſprung alles guten/ recht zu erkennen/ zu loben vnnd zu preiſen/ vnd ſiehet in ſolcher Demut Gottes Herꝛligkeit vnnd vberſchwengliche Liebe vnd Gnade.
Dann fahen an die Gnadenſtroͤmlein abzuflieſſen in eine ſolche glaͤubige vnd demuͤtige Seele durchs Gebet.
Durch ſolche gnade Gottes wird auch der H. Geiſt vber vns mehr vnd mehr außgegoſſen/ vnd ſeine Gaben vermehret/ vnnd durch den H. Geiſt die Liebe GOttes in vnſer Hertz.
Rom. 5.
Dann wann eine glaͤubige Seele ſiehet jhre Nichtigkeit/ vnnd das gleichwol Gottes Sohn ſelbſt ſich ſo tieff herunter gelaſſen/ vnnd nicht allein Menſch worden/ ſondern vmb ſo elender Creatur willen ſo ein ſchweres hartes vnaußſprechliches Creutz erlitten:
So wird in ſolcher Demut diß edle Flaͤmlein der Liebe Gottes vermehret/ vnnd durch den Glauben in Gott gezogen/ alſo/ daß ſie in GOtt vnd Chriſto alle Menſchen liebet vmb der groſſen Liebe GOttes willen.
Dann ſie ſiehet/ wie hoch ſie ſelbſt vnd alle Menſchen in Chriſto geliebet werden.
Vnd weil ſie in GOTT gezogen/ vnnd in GOttes Liebe beſchloſſen/ ſo liebet ſie auch alles/ was Gott liebet.
Warumb das Gebet ohne Demnt nichts ſey.
Demuͤtige Seele liebet in Gott alles was Gott liebet.
Der demuͤtigen Liebe art.
Daher folget/ daß die Liebe ſich frewet vber allem guten/ ſo dem Neheſten wiederfehret/ vnd trauret vber allem vnheil/ ſo jhm begegnet.
Vnnd weil ſie freundlich vnd guͤtig iſt gegen den Neheſten/ richter vnnd vrtheilet ſie jhn nicht bald/ wann ſie ſein elend ſiehet/ viel weniger wird ſie auffgeblaſen/ vnnd ſtoltz jhn zu verachten.
Dann in wahrer Demut ſiehet ſie jhr ſelbſt eigen Elend vnnd Nichtigkeit/ vnnd das ſie in gleichem vngluͤck/ vnd Suͤnden vnnd noch wol groͤſſerm ſtecke.
So ſie ſtehet/ erkennet ſie wol daß ſie von jhr ſelbſt vnd durch ſich ſelbſt nicht hat beſtehen koͤnnen/ ſondern ſey durch Gottes gnade erhalten.
Demut richtet niemand.
Die demuͤtige Liebe richtet vnd vrtheilet ſich allezeit ſelbſt/ ehe ſie andere Leute vrtheilet/ vnnd gehet in ſich ſelbſt/ wann ſie ſiehet des Neheſten Vngluͤck/ vnd betrauret ſich ſelbſt.
Dann ſie ſiehet in des Neheſten Fall jhre eigene gebrechent Suͤnde/ Jammer vnnd Elende.
Durch Demut wird auch ein Menſch im Erkentnis Gottes geſtercket/ vnnd in der Hoffnung.
Dann wann ein Menſch anſchawet ſein eigen Vnwiſſenheit/ Blindheit vnnd Thorheit in Gottes ſachen/ ſo vancket er Gott fuͤr die Offendarung ſeines Worts/ vnd nimpts deſto mehr zu Hertzen.
Vnd wann er betrachtet/ das all ſein vermuͤgen vnnd Krafft nichts iſt/ ſo wird er in der Hoffnung geſtercket/ daß er dieſelbe allein auff Gott ſetzet.
Demut ſtercket dz erkentnis Gottes vñ Hoffnung
Durch die Demut wird auch ein Menſch lieblich vnd angeneme in ſeinem euſſerlichen Leben.
Dann dieſelbe Tugent leſſet einen Menſchen nicht Zanckſuͤchtig/ haderhafftig ſeyn/ ſondern gelinde vnnd freundlich/ ja ſie machet einen Menſchen dem Herrn Chriſto gleich/ der da ſpricht in Pſalmen:
Ich muß ſein wie ein Tauber/ vnd nicht hoͤren/ vnd wie ein Stumme/ der ſeinen Mund nit auffthut.
Vnd muß ſein wie einer/ der nicht hoͤret/ vnnd keine Wiederrede in ſeinem Munde hat.
Vnnd ſo iſt denn ein ſolcher glaͤubiger demuͤtiger Menſch ein lebendig Glied Chriſti/ in welchem Chriſtus lebet.
Demut macht alles lieblich.
Pſal. 38.
Demut ſihet vnd hoͤret aus Liebe viel ſcheltwort nicht.
Die Demut machet auch einen rechten innerlichen Hertzenfride/ vnnd machet/ daß eine ſolche Seele durch kein Vngluͤck vnd Creutz verunruhiget/ vñ alzu hoch betruͤbt werde/ ſondern ſpricht mit S. Paulo Wer will vns ſcheiden von der liebe GOttes?
Laß dir an meiner Gnade benuͤgen.
Gibt friede.
Roͤm. 8.
2. Cor. 12.
Verſchwie genheit.
Die Demut Wircket auch verſchwiegenheit.
Dann ſie erkennet Ihr eigen vnwiſſenheit vnd thorheit/ vnd vnterſtehet ſich nicht viel zureden vnd zulehren.
Summa es iſt nicht außzureden/ was fuͤr ein hohes Geiſtlich Gut/ vnnd Edler Himliſcher Schatz in dieſer Tugend als in einer Geiſtlichen Schatz- Kammer verborgen iſt.
Darumb nicht ohn Vrſach der Sohn GOttes vnſer Liecht/ Leben/ Schatz/ vnd Heil/ dieſelbe von Ihm zulernen befohlen.
Vnd wolt GOtt es erfuͤlleten alle Chriſten den Heiligen Wunſch des Herrn/ vnd lerneten dieſe Tugendt von jhm.
Demut ein Schatz kammer voll Himliſcher Guͤ ter.
Wodurch aber/ durch welches Mittel/ durch welchen Weg kommen wir zu dieſem Edlen Schatz/ der ſo viel Gnadengaben mit ſich bringet?
Durch zween Wege.
1. Durch ein Inbruͤnſtig Andechtig Hertzlich Gebet.
2. Durch anſchawung des Gecreutzigten Chriſti/ Nemlich/ durch betrachtung ſeines Lebens vnd ſeines Todes/ in welchein als in einem Buch des Heiligen Lebens wir ſo lang Studieren vnnd Meditirn muͤſſen biß in vnſerm Hertzen von Tage zu Tage dieſe Wurtzel wachſen/ vnnd in demſelbigen als in einem guten betrifetem Grunde vnd Ancker alle Tugende.
Demut ein Grund vnd Ancker vieler ander Tugendt.
Das XXII. Capittel.
Alle Wercke eines wahren Chriſten ſollen in Demut geſchehen/ oder es werden eitel Grewel vnd Abgoͤtterey darauß.
Luc. 16.
Alles was fuͤr der Welt hoch iſt/ das iſt fuͤr GOtt ein Grewel.
ALle Wercke/ ſo Gott gefallen vnd jhm ein angenemes Opffer ſeyn ſollen/ muͤſſen auß einem warhafftigen Glauben gehen/ welcher im Hertzen die Chriſtliche Demut wircket/ das ein Menſch erkennet/ daß Gott alles/ was gut vnnd tuͤchtig iſt/ in jhm wircke durch ſeine Gnade/ wie S. Paulus ſpricht:
Nicht ich hab ſolches gethan/ ſondern Gottes Gnade/ die in mir iſt.
Wer nun daſſelbe nicht thut/ der begehet eine gednppelte Suͤnde/ erſtlich einen Abfall von GOtt/ daß er ſich von Gott abwendet zu jhm ſelbſt/ das iſt/ von dem hoͤchſten weſen zu dem/ das nichts iſt:
Darnach einen Gottes raub/ in dem er jhm zueignet die Ehre/ die Gott allein gebuͤhret/ das nemlich alles/ was gut iſt vnnd heiſſet/ Gottes allein iſt/ vnnd nicht des Menſchen.
Dann GOtt der Herr ſpricht:
Ich will meine Ehre keinem andern geben/ noch meinen Ruhm den Goͤtzen.
Das meinet er alſo/ daß Ehre vnnd Ruhm niemand gebuͤre dañ Gott allein.
1. Cor. 15.
Wer nicht alles in Demut thut der raubet Gott ſeine Ehre.
Eſa. 42.
Wer jhm nun etwas zuſchreibet/ daß er viel wiſſe/ vermuͤge/ vnnd thun koͤnne/ oder gethan habe/ der eignet jhm ſelbſt Ruhm vnd Ehre zu/ die doch allein Gottes iſt/ vnd alſo machet der Menſch auß jhm ſelbſt einen Goͤtzen.
Derwegen iſt eigene Ehre/ eigene Liebe/ eigner Ruhm die allergrewlichſte Abgoͤtterey/ vnd daher will auch der Teuffel angebetet ſeyn.
Eigne Eh re iſt Abgoͤtterey.
Einen ſolchen Teuffel/ der von jederman will angebetet ſeyn/ hat ein jeder Hoffertiger/ Ehrſuͤchtiger im Hertzen.
Siehe zu/ daß du diß Idolum dieſen Abgott in deinem Hertzen Stuͤrmeſt vnd Niederwirffſt.
Viel Leute ſind ſo Heilig/ das ſie kein euſſerlich Bilde anſehen wollen/ auff das ſie nicht Vervnreinigt werden/ vnd erkennen den groſſen Abgott nicht/ den ſie im Hertzen tragen/ der ſie auch alſo Vervnreinigt/ das ſie ein Grewel fuͤr GOtt werden.
Dann alles/ was fuͤr der Welt hoch iſt/ verſtehe/ auß eigner Ehre vnd Liebe/ das iſt fuͤr GOtt ein Grewel/ Alle Menſchen/ die an Ihnen ſelbſt/ an jhren eignen Ehren/ Kraͤfften/ vnd vermuͤgen hangen/ ſind Abgoͤttiſch.
Vnnd alſo iſt die gantze Welt voll Abgoͤtterey/ vnd alle Haͤuſer voll Lebendiger Goͤtzen.
Eigne Liebe ein innerlicher Abgott.
Luc. 16.
Welt voll Abgoͤtterey.
Die Abgoͤtterey kompt von innen herauß/ die dich Vervnreinigt.
Dann wohin ſich dein Hertz neiget/ woran es hanget/ worauff es ruhet/ was es Liebet/ als Zeitlich Gluͤck/ Reichthumb/ Gewalt/ Ehre/ langes Leben/ das iſt alles Goͤtzen Werck vnd Abgoͤtterey.
Derwegen die Abgoͤtterey nicht euſſerlich iſt/ ſondern innerlich/ Geiſtlich/ vnd quillet von innen herauß.
Dann Gott richtet alles nach dem Hertzen/ welches GOtt alein anſchawet vnd pruͤffet/ vnd vrtheilet dich nach deinem Glanben oder Vnglauben.
Darumb ſpricht der Herr: Wo dein Hertz iſt/ da iſt dein Schatz/ das iſt/ dein Gott/ deine Ruhe/ dein Friede/ deine Zuuerſicht/ dein Luſt/ dein Paradieß/ dein Himmel vnnd alles.
Mercke nur auff dein Hertz/ worauff es ruhe mit Luſt vnd Liebe/ das iſt gewiß dein GOtt/ es ſey was es immer wolle.
Beruhet dein Hertz allein in GOtt/ ſo iſt GOtt dein Gott/ vnd biſt ſelig.
Dann ſelig iſt der/ des der Herr ſein GOtt iſt:
Vnd hab deine Luſt am Herrn der wird dir geben was dein Hertz wuͤnſchet.
Hanget dein Hertz an der Welt/ ſo iſt die Welt dein Gott/ vnnd ſo mit allem/ daran du hangeſt.
Was Abgoͤtterey ſey.
Matth. 6.
Pſal. 146.
Pſal. 37.
Darauß ſieheſtu/ das in der Warheit kein Goͤtze in der Welt iſt/ ohne welchen des Menſchen Hertz darzu machet.
Darumb wird auch der Teuffel ein Gott dieſer Welt genant/ weil jhm die Gottloſen folgen/ ſeine Wercke thun/ die finſternuͤß lieben/ gefallen haben an des Teuffels Wercken.
Dann alſo machen die Leute ſelbſt den Satan zu jrem Gott.
2. Cor. 4.
Warumb der Satan ein GOtt diſer Welt genennet wird.
Fuͤr den Hoͤltzern Goͤtzen iſt ſich leicht zu huͤten/ huͤte dich fuͤr den Guͤldenen.
Fuͤr den todten Goͤtzen iſt ſich auch leicht zu huͤten/ huͤte dich fuͤr den Lebendigen vnd fuͤr dir ſelbſt.
Dann ſo bald du dir Ehre/ Ruhm/ Kunſt/ Gewalt zuſchreibeſt/ ſo bald macheſtu auß dir ſelbſt einen Goͤtzen.
Vnd das hat Gott eigentlich mit dem Wort verboten/ daß er ſeinẽ Ruhm den Goͤtzen nicht geben wolle.
Dann alles/ was Ehr vnd Ruhm iſt vnd heiſſet/ daß gebuͤhret niemand dann dem/ der der allerhoͤheſte vnd heiligſte iſt/ vnd dem/ der das ewige vnd hoͤchſte Gut iſt.
Darumb lerne allhie/ daß du dir dir keine Ehre vnnd Ruhm zuſchreibeſt/ wiltu anders nit auß dir ſelbſt einen Abgott machen/ vnnd alle deine Wercke zu lauter grewel.
Lerne auch hie was wahre Demut ſey.
Wahre Demut iſt keine Ehre begeren/ vnd ſich aller Ehre vnwirdig achten.
Das iſt dann vnd heiſſet der Welt abſterben/ wann nemlich alle eigene Liebe vnd eigene Ehre im Hertzen ſtirbt.
Das heiſſet dann ein ſolcher Menſch/ in dem das edle Leben Chriſti iſt/ welches der Herr beſchreibet von Hertzen Demuͤtig vnd Sanfftmuͤtig ſeyn.
Im gegentheil iſt der noch ein fleiſchlich Menſch/ vnnd lebet noch nach dem Fleiſch/ vnd in der alten geburt/ der da will geehret/ hoch vñ werth gehalten ſein.
Dañ ſolches alles gefelt dem Fleiſch wol.
Dann ein Fleiſchlich Menſch vñ Hertz iſt/ das gern etwas/ ja alles ſein will.
Ein Geiſtlich Chriſtlich Hertz iſt/ das gern nichts ſein wolle.
Wo will man doch rechte Chriſten finden/ nemlich/ ſolche Leute/ die gern nichts ſein wollen?
Das heiſſet auch ſich ſelbſt verleugnen/ ſich ſelbſt haſſen/ vnd abſagen allem dem/ daß ein Menſch hat.
Die ſind rechte Chriſten/ vnd Chriſti Juͤnger.
Was ware Demut iſt.
In welchẽ Menſchẽ Chriſtus lebe.
Matth. 11.
Fleiſchlich Menſch.
Abſagen alle dem das man hat
Nun moͤchteſtu ſagen:
Wie ſoll jhm dann ein Chriſt thun/ wann jhm GOtt Gnade vnd Ehre gibt/ wie der 84. Pſalm ſpricht/ weil auch Gott ſelbſt vnterſcheid machet der Perſonen mit ſeinen Gaben vnnd durch mancherley Empter vnnd Staͤnde/ die er verordnet?
Antwort.
Thue jm alſo/ gib Gott alle Ehre wieder/ die dir gegeben wird/ vnd eigene dirs nicht zu.
Dann es iſt ein frembd Gut/ vnd iſt Gottes allein.
Wie ſich ein Chriſt in groſſen Gaben vñ Ehrenſtaͤnden verhalten ſol.
Darumb ſo bald dir Ehre gegeben wird/ ſo gib ſie Gott wieder durch Demut/ vnnd behalt ſie nicht/ ſonſt wirſtu Gottes gnade verlieren/ vnd ein Gottes Dieb werden.
Als zum Exempel:
Biſtu Geiſt: vnd Kunſtreich/ weiſe/ verſtendig/ reich/ vnd herꝛlich fuͤr andern/ laß die Ehre nicht dein ſeyn/ ſondern Gottes/ vnnd gib ſie jhm in deinem Hertzen wieder.
Welches du thuſt/ ſo du dich nichts ruͤhmeſt/ vnd das meinet der Prophet Jer. 9.
Ein Weiſer ruͤhme ſich nicht ſeiner Weißheit/ ein Starcker ruͤhme ſich nicht ſeiner Stercke/ ein Reicher nicht ſeines Reichthambs/ ſondern wer ſich ruͤhmen will/ der ruͤhme ſich des/ daß er mich wiſſe vnd kenne/ daß ich der Herr ſey/ der Barmhertzigkeit/ Gericht vnd Gerechtigkeit vbet auff Erden.
Dann ſolches gefelt mir woll/ ſpricht der Herr.
Das XXIII. Capittel.
Ein Menſch/ der ſeine eigene Nichtigkeit nicht erkennet/ vnd nicht alle Ehre Gott gibt/ begehet die groͤſte Suͤnde/ vnd des Teuffels Fall.
Pſal 39.
Wie gar nichts ſind alle Menſchen/ die ſo ſicher lebeu.
DAs der Menſch ſeine Nichtgkeit erkennen ſolle/ darumb vergleichet jhn der 39. Pſalm einem Schatten/ vnd ſpricht:
Sie gehen dahin wie ein Schatten/ vnd der 90. Pſalm vergleichet den Menſchen einem Traum: Sie ſind wie ein Schlaff.
Was iſt nun ein Schatten?
Es iſt eine todte lebloſe geſtalt des dinges/ daran er henget/ vnd hat fuͤr ſich ſelbſt kein weſen vnnd leben/ ſondern iſt niehts: Alſo hat auch der Menſch von jhm ſelbſt weder leben noch weſen/ weder Krafft noch vermuͤgen/ ſondern henget an Gott als ein Schatte am Leibe/ als der Schein an der Sonnen/ iſt von jhm ſelbſt Lebloß vnnd Krafftloß vnd gar nichts/ hat auch nichts/ daß er fuͤr ſein Eigenthumb ruͤhmen konte.
Dañ was hat ein Schatte/ das ſein iſt?
Iſt er doch ſelbſt nichts/ wie kan er etwas haben das ſein iſt?
Was iſt aber ein Traum/ ein ſomnium?
Nichts dann Eitelkeit.
Ein mẽſch ein Schatte.
Eccleſ. 34.
Wann nun ein Menſch das vergiſſet/ daß er als ein Schatte an Gott henget/ an dem/ der alles allein iſt/ vnnd meinet/ er ſey etwas/ da er doch nichts iſt/ der betreugt ſich ſchendtlich.
Dann er fellet ab von dem waren weſen/ das alles allein iſt/ in ſein eigen Nicht:
Ex vero æterno ſummo Ente ruit in nihilum, ab immutabili bono in vanitatem, à veritate in mendacium, das iſt/ von dem wahren ewigen hoͤchſten Weſen in das/ ſo nichts iſt/ von dem vnbeweglichen Gut in Eitelkeit/ von der Warheit in die Luͤgen.
Gal. 6.
Hoffart iſt ein greulicher Fal: vñ ein ſchreckliche ſtraffe.
Das iſt nicht allein die groͤſſeſte Suͤnde/ ſondern auch die groͤſte Straffe/ Dann je mehr ein Menſch ſich von Gott abwendet zu jhm ſelbſt/ zu ſeiner eigenen Liebe vnd Ehre/ Krafft vnd vermuͤgen/ je mehr er ſich wendet vnnd kerei zu ſeinem groͤſſeſten Jammer vnnd Elende.
Vnd das iſt ſeine Straffe vnd des Menſchen eigene Schuld.
Dann aber wendet ſich der Menſch von GOtt ab/ vnd verleſſet den Felß ſeines Heyls/ wenn er jhm ſelbſt groſſe Krafft/ Kunſt/ vnd verſnuͤgen/ Weißheit/ Ehre/ vnd Wirdigkeit zuſchreibet/ dadurch der Menſch etwas ſein will/ da doch diß alles nicht des Menſchen/ oder einiger Creatur iſt/ ſondern allein Gottes.
Dann alles/ was Leben/ Krafft/ Vermuͤge/ Stercke/ Weißheit/ Ehre vnnd Wirdigkeit heiſſet/ das iſt alles GOttes/ vnnd gebuͤhret keiner Creaturen.
Dann alle Creatur iſt ein bloſſer Schatte/ vnd nichts von jhr ſelbſt/ vnnd jhr Leben/ Weſen/ vermuͤgen/ Weißheit/ Krafft vnnd Stercke iſt alles Gottes/ vnd nicht der Creatur.
Deut. 32.
Gottes iſt alles der Creatur iſt nichts.
Eigen Eh re ein Abfall von Gott.
Eignet nun ein Menſch daſſelbe alles/ oder deſſen etwas ihm ſelbſt zu/ ſo iſts ein Abfall von Gott.
Dann daß war des Sathans Fall/ daß er nicht bleib in der Art vnd Eigenſchafft einer Creatur/ welche jhr Leben/ Weſen/ vnnd Krafft in Gott hat vnd haben ſoll/ wie ein Schatten ſeine bewegung von dem Leib hat/ ſondern maſſete ſich deſſen an/ das Gottes iſt/ wolte eigene Ehre haben/ eigenen Auhm/ Weißheit/ vnd Herꝛligkeit/ da doch dieſes keiner Creatur gebuͤhret/ ſondern allein Gott/ weil alles GOttes iſt.
Darumb ließ jhn Gott fallen/ vnd ſeine gnade erhielt jhn nicht mehr.
So gehets auch allen Menſchen/ die aus Hoffart vnd Ehrgeitz jhnen etwas zuſchreiben/ das Gottes iſt/ die muͤſſen fallen.
Dann Gottes Gnade erhelt ſie nicht/ weil ſie ſich von Gott abwenden.
Ja eben das ſein wollen/ das Gott iſt.
Gott iſt allein alles/ GOtt iſt allein gut vnd alles gut/ weſentlich.
Darumb alles/ was gut iſt/ ſoll jhm keine Creatur zu ſchreiben.
Darumb ſpricht der Herr: Niemand iſt gut dann Gott allein/ das iſt/ er iſt das weſentlich gut/ vnd alles gut allein.
Darumb wolte auch vnſer Herr nicht aus eigener Ehre im Stande ſeiner Niedrigkeit jhm daſſelbe zu eignen/ das Gottes allein iſt/ weil er fuͤr einen pur lautern Menſchen gehalten vnd angeſehen ward.
Eigenſchafft der Ceatur.
Matt. 19.
Damit will vns der Herr lehren/ das jhm kein Menſch ſelbſt zueignen ſoll/ was Gottes iſt/ vnd die Ehre annehmen ſoll/ die allein Gottes iſt.
Thuts aber ein Menſch/ ſo begehet er die rechte Hauptſuͤnde/ vnd raubet Gott/ was ſein iſt/ ja will ſelbſt Gott ſeyn/ vnd dardurch wendet ſich der Menſch von Gott ab zu jhm ſelbſt.
Darumb ſuchet auch ein ſolcher elender Menſch ſeine Huͤlffe/ Raht/ vnd Troſt nicht allein bey Gott/ ſondern bey den Creaturen/ ja offt bey dem Teuffel ſelbſt/ welches die hoͤchſte verblendung iſt/ vnnd die groͤſte Thorheit/ nemlich guts ſuchen bey den boͤſen/ das Leben bey dem Tode/ die Seligkeit bey den Verdampten/ Huͤlffe bey den Verderbten/ den Segen bey den Verfluchten/ das Liecht bey der Finſternuͤß.
Im gegentheil iſt daß die hoͤchſte Weißheit/ das gute ſuchen bey dem Brunnen vnd Vrſprung alles guten/ das Leben bey dem Vrſprung vnd Brunnen des Lebens/ die Seligkeit bey dem Vrſprung des Heyls/ die Huͤlffe bey dem der alles vermag/ dem kein Ding vnmuͤglich iſt.
Auß Hoffart koͤmt die groͤſte Blindheit vnd Thor heit.
Das XXIV. Capittel.
Von der edlen Tugende der Liebe/ vnd jhrer Krafft/ Lauterkeit vnd Reinigkeit.
1. Joh. 4. Wer nicht Liebe hat der kennet Gott nicht/ denn Gott iſt die Liebe.
DIe Liebe iſt die groͤſte vnter allen Tugenden/ ſagt S.
Paulus/ vnd ohne dieſelbe ſind alle Gaben vntuͤchtig/ darumb ſpricht er/ Alle ewere Ding laſſet in der Liebe geſchehen/ alſo ſollen wir auch in der Liebe beten/ wie vnſer Herr ſpricht:
Wann du deine Gaben auff den Altar Opfferſt/ vnd wirſt eingedenck/ daß dein Bruder etwas wieder dich hat/ ſo gehe hin/ vnnd verſoͤhne dich mit deinem Bruder.
Vnd im Gebet des Herrn iſt des Neheſten vergebung an Gottes vergebung gebunden/ vnd hinwieder.
1. Cor. 13.
1. Cor. 16.
Matth. 5.
In der Lie be ſoll mã beten: wie Chriſtus Joh. 17.
Es iſt aber die Liebe eine ſolche wunderliche Tugent/ darin ein Menſch ſo leichtlich irren kan als an keinem andern ding.
Darum̃ ſoll man nichts ſo verdechtig halten als die Liebe.
Dann nichts iſt/ daß das Gemuͤt ſo krefftiglich neiget/ zwinget/ vnd hindert/ vnnd ſo gar durchdringet als die Liebe.
Darumb wo die Liebe nicht von wahrem Liecht dem heiligen Geiſt regieret wird/ ſtuͤrtzet ſie die Seele in tauſenderley vngluͤck.
In der Liebe kan man leicht irren.
Vnd das ſage ich nicht von der Liebe des boͤſen/ Dann dieſelbe von allen Chriſten ſoll geflohen vñ vermieden werden/ als ein Teuffeliſch ding/ ſondern ich rede von der Liebe/ die da iſt zwiſchen Gott vnnd dem Menſchen/ vnd ſeinem Neheſten.
Dann die Liebe/ wann ſie nicht durch Goͤttliche Weißheit regiert wird/ kan leicht betrogen/ verfuͤhret/ vnnd aus jhrer rechter Ordnung getrieben werden/ alſo/ daß ſie nicht das rechte ende erreichet.
Viel meinẽ ſie haben Gottes Liebe/ vnnd haben doch der Welt Liebe/ oder jhr eigen Liebe/ ja wol des Sathans.
Vnterſcheid der wahrẽ vñ falſchen Liebe wol zu lernen.
Deſſen nemet ein Exempel:
Wann jemand GOtt den Herrn nur vmb zeitliches dinges willen Liebet/ daß er jn fuͤr zeitlichem vngluͤck bewahren ſoll/ der liebet ſich mehr dann Gott/ vnd ſetzet ſeine eigene Wolfahrt Gott fuͤr.
Das heiſſet eine vnordentliche Liebe.
Dann er ſolte Gott mehr lieben dann ſich ſelbſt/ ja vber alles/ vnd ſolte alle ding lieben vmb Gottes willen/ gluͤck vnd vngluͤck.
Weil aber der Menſch ſich ſelbſtder liebe Gottes fuͤr zeugt/ jtzo macht er ſich ſelbſt zum Gott/ in dem er ſich ſelbſt mehr liebet dann Gott/ vnd in dem er Gott nicht liebet als GOtt vmb ſein ſelbſt willen/ ſondern vmb ſeines eignen Nutzes willen/ ſo hat er eine falſche betrogene Liebe.
Dann der eine ſolche Liebe hat/ der liebet alles vmb ſeinent willen/ vnd vmb ſeines nutzes willen/ vñ vmb der Ehre willẽ/ ſo er davon hat.
Er liebet auch heilige Leute/ ja auch woll Gottes Wort nur darumb/ daß es jhm einen Schein vnnd Namen der Heiligkeit gebe/ vnnd nicht vmb des edlen Gutes willen/ das darinnen verborgen iſt.
Falſche Liebe auß eigen nutz.
Vnd weil ſolche Liebe eine vnreine Liebe iſt/ ſo bringet ſie auch vnreine Fruͤchte/ die nichts anders ſeyn dann eigen nutz/ eigene Ehre/ eigene Luſt/ welches alles Fleiſchliche/ vnd nicht Himliſche Geiſtliche Fruͤchte ſind.
Alſo liebet man ehe groſſe Kunſt/ daß er andern fuͤrgezogen werde/ vnnd vber herꝛſche/ nit aus Gottes vnd des Neheſten Liebe/ ſondern auß eigener Liebe groſſe Ehre zuerjagen.
Falſche Liebe der Kunſt.
Es ſind auch andere/ die Gott darumb lieben/ daß er jhrer Suͤnde ſchone/ vnd nicht ſchrecklich ſtraffe/ ja darumb/ daß er jhnen ſoll zeitlich gutes thun/ Aber dieſelbe iſt eine ſehr ſchwache Liebe.
Dann ſie lieben auch Gott vmb jhres eignen nutzes willen/ vnd nicht vmb ſein ſelbſt willen/ darumb/ daß er das edleſte vnd hoͤchſte gut iſt.
Schwache Liebe.
Andere lieben Gott darumb/ daß er jhnen viel Gaben gebe an Verſtand vnd Weißheit/ dardurch ſie muͤgen geruͤhmet werden.
Etliche lieben auch die Tugent nicht vmb der Tugent ſelbſt willen/ ſondern daß ſie einen groſſen Namen haben muͤgen/ vnd fuͤr tapffere tugenthafftige Leute gehalten werden:
Diß alles iſt nicht die rechte Liebe denn ſie gehet nicht zum rechten Ende.
Es entſtehet auch offt eine Liebe zwiſchen etlichen Perſonen/ die ſich alſo mit einander vereinigen/ vnnd durch eine geſchepffte liebe verbinden/ welche in jhnen ſo hoch wechſet vnd ſteiget/ daß ſie jhnen alles gefallen laſſen/ was der jenige thut/ den ſie lieb haben.
Dann die liebe folget jhrem Geliebten/ weil ſie gar vnd gantz an deinſelben hanget/ vnd dardurch wird nian offt mit hingeriſſen zum boͤſen/ oder der Liebhaber reitzet ſeinen Geliebten ſelbſt darzu/ weil er weiß/ daß es jhm alſo gefellt/ vnd wird durch ſolche falſche betrogene Liebe abgehalten vom Gebet/ vnd allen andern Tugenden.
Vnordent liche betro gene Liebe.
Darumb iſt nun hoch von noͤthen/ daß vnſere Liebe durch den heiligen Geiſt gefuͤhret vnd regieret werde/ vnnd durch betrachtung des gantzen lebens Chriſti vnnd ſeines heiligen Leydens/ aus welchem nichts anders dann lautere reine liebe leuchtet.
Er hat GOtt lauter vnd rein vber alles geliebet/ vnnd nicht ſich ſelbſt/ Er hat den Menſchen mit reiner vnbefleckten Liebe geliebet/ vnnd nicht ſich ſelbſt/ Er hat nicht vmb ſeinent willen/ ſondern alles vmb vnſerentwillen gethan vnd geredt.
Alles/ was er gethan vnd geredt/ iſt vns zu gute geſchehen.
Er hat keinen nutz daruon/ ſondern wir.
Alle ſeine muͤhe vnd Arbeit/ ja ſeine hoͤchſte Marter vnnd Pein iſt jhm nicht zu ſchwer geweſt/ daß wir nur allein nutz dauon hetten/ vnnd dardurch ſelig wuͤrden/ ja daß er Gottes willen vollbringen moͤchte/ iſt jhm ſein Creutz eine freude geweſt.
Ware Liebe muß durch den H. Geiſt regieret werden.
Spigel der reinen vnbefleckten Liebe in Chriſto
Diß iſt eine reine vnbefleckte Liebe/ der nichts zu ſchwer iſt/ die nirgend vberklagt/ ja die da jhr ſelbſt nicht ſchonet/ ſondern ſich felbſt dahin gibt vmb des geliebten willen/ auch in den Todt.
Dieſelbe Liebe nimpt auch alles fuͤr gut/ was jhr Gott fuͤr Creutz vnd Leyden zuſchicket.
Dann weil ſie ſiehet/ daß es Gottes wille iſt/ ſo wolt ſie lieber vielmehr leyden wegen des heiligen willen Gottes/ vnd iſt mit allem dem wol zu frieden/ was Gott will.
Dann ſie weiß/ daß Gott alles recht vnd wol ordnet.
Wahrer Liebe art.
Vnnd weil die Liebe ſich vereiniget mit dem geliebten/ ſo lernet ſie auch deſſelben Sitten/ vnd folget jhm auch vmb ſeiner Liebe willen/ thut was jhm wolgefelt:
Alſo wer Chriſtuin recht lieb hat/ der lernet ſein Leben vnnd Tugent von jhm.
Dann er weiß daß es jhm wolgefelt/ vnd wird ſeinem Bilde ehnlich/ bleibet die gantze zeit ſeines Lebens vnter dem Joch vnnd Creutz Chriſti/ wie Chriſtus in ſeinem gantzen Leben das Creutz der Armut/ verachtung vnd ſchmertzen getragen hat:
Ob nun wolkein Menſch in dieſer Schwachheit die vollkommene Liebe erreichen kan/ ſo ſoll ſich doch ein jeder Chriſt befleiſſigen/ daß ſeine Liebe nicht falſch/ ſondern rein ſey/ ſo viel muͤglich/ wie S. Paulus ſagt 1. Tim. 1. Liebe von reinem Hertzen/ von gutem Gewiſſen/ vnd von vngeferbtem Glauben.
Reine Liebe wie zu verſtehen.
Dieſe reine Liebe/ ſo aus Chriſto vnd dem H. Geiſt entſtehet/ die wircket dann auch im Menſchen alles gutes/ vnd iſt gar nicht muͤſſig/ vnd iſt jhr eine freude/ wann ſie ſoll gutes thun/ Dann anders kan ſie nicht/ gleich wie Gott der Herr ſpricht: Es ſol meine luſt ſeyn/ daß ich euch guts thue.
Warumb?
Weil Gott die Liebe ſelbſt iſt/ die nichts anders thun kan dann was ſie ſelbſt iſt.
Vnd das iſt ein Zeichen der rechten reinen Liebe.
Dann dieſe Liebe ſagt nicht:
Ich bin diß oder das nicht ſchuͤldig zu thun:
Sondern wo kein Geſetz iſt/ da machet ſie jhr ſelbſt ein Geſetz/ auff daß ſie nur viel gutes thun muͤge.
Dann ſonſt bliebe die Liebe nicht Liebe.
Ware Liebe ein Vrſprung alles guten.
Jerem. 32.
Warumb Gott nit muͤde wird gutes zuthũ.
Darauß iſt nun offenbar/ wie doch Gott der Allmechtige nicht muͤde wird gutes zuthun/ vnd warumb er das vnendliche Gut iſt/ ſo nimer auffhoͤret.
Dann er iſt die ewige Liebe/ die nicht auffhoͤren kan gutes zuthun/ ſonſt hoͤrte Gott auff die Liebe zu ſeyn.
Darumb/ wann auch Gottſtraffet vnd zuͤchtiget/ ſo machet er doch auß dem boͤſen alles gutes/ vnd richtets zum guten Ende/ vnd zu vnſerer Seligkeit/ alles auß lauter Liebe.
Dieſe reine Liebe Gottes machet dann rechtſchaffen beten.
Dann gleich wie ein Freund ſeines Freundes mechtig iſt zu allen dingen: Alſo iſt ein ſolcher Liebhaber Gottes ein Freund Gottes/ vnd erlangt von Gott/ was er bittet.
Daher/ weil Lazari Schweſter wuſte/ daß der Herr Jeſus nicht allein Gottes Freund/ ſondern der liebſte Sohn Gottes war/ ſprach ſie:
Ich weiß/ was du bitten wirſt/ daß wird dir Gott geben.
Vnd weil Maria Jeſum lieb hatte/ ſo ward ſie auch erhoͤrt von dem Herrn/ vnd er gab jhr jhren Bruder wieder.
Von ſolcher Liebe/ die von Gott alles erlangt/ ſagt der H. David: Hab deine luſt am Herrn/ der wird dir geben/ was dein Hertz wuͤnſchet.
Liebe macht recht beten.
Joh. 11.
Pſal. 37.
Damit du aber ein Zeichen dieſer Liebe haben muͤgeſt/ ſo mereke dieſe vier Eigenſchafften der wahren Liebe.
1. So vnterwrrfft ſich die Liebe dem willen des Geliebten/ 2.
So verlaͤſſet die wahre Liebe alle andere Freundſchafft/ welche ſeinem Geliebten zu wieder iſt.
3. So offenbaret ein Freund dem and’n ſein Hertz.
4. So befleiſſiget ſich auch der rechte Liebhaber ſeiner geliebten gleich zu werden mit Sitten/ vnd mit ſeinem gantzen Leben/ Alſo/ iſt der Geliebte arm/ ſo wird der Liebhaber mit jhm arm/ iſt der Geliebte verachtet/ ſo tregt auch der Liebhaber ſeine verachtung/ iſt er kranck/ ſo iſt der Liebhaber ja ſo kranck.
Alſo machet die Liebe eine gleichheit vnter jhnen/ daß ſie einerley Gluͤck vnnd Vngluͤck haben.
Dann es muß zwiſchen dem Liebhaber vnd Geliebten eine ſolche Gemeinſchafft ſeyn/ da einer des andern Gluͤck vnd Vngluͤck theilhafftig wird.
Das iſt dann nit allein eine Gemeinſchafft/ ſondern eine Vereinigung zweyer gleicher Gemuͤter/ vnd mit nichten vngleicher Hertzen.
4. Eigenſchafften der waren Liebe.
Auff dieſe weiſe iſt nun vnſer Herr Jeſus Chriſtus vnſer Freund worden.
Dann ſeine Liebe hat ſich dem willen des Menſchen vnterworffen/ vnnd iſt gehorſam worden biß zum Creutz/ ja er hat ſeinen willen jederman auch den Feinden vnterworffen vmb des Menſchen willen.
2. Hat er alle andere Freundſchafft hindan geſetzet/ ſo er in der Welt hat haben koͤnnen/ ja er hat ſein ſelbſt vergeſſen/ vnnd ſeines eigenen Leibes vnnd Lebens nicht geſchonet vmb vnſerent willen.
3. Hat er vns ſein Hertz offenbahret in ſeinem Evangelio/ Darumb ſpricht er:
Ich will euch nicht meine Knechte heiſſen/ ſondern meine Freunde/ denen ich mein Hertz offenbaren will.
4. Iſt er vns gleich worden an allem/ außgenommen die Suͤnde.
Er iſt arm worden wie wir/ ſterblich wie wir.
In Chriſto alle eigenſchafft der hoͤchſten Liebe erfuͤllet.
Joh. 15.
Phil. 2.
Wann wir nun ſeine rechte Liebhaber ſeyn wollen/ ſo muͤſſen wir diß alles auch thun.
Weil er aber in allen dingen/ in allem vnſerm Elend vns iſt gleich worden/ warumb wolten wir dann vns nicht befleiſſigen jhm gleich zu werden?
Werden wir jhn alſo liebhaben/ ſo werden wir durchs Gebet alles von jhm erlangen/ wie er ſpricht:
Wer mich lieb hat/ dem wil ich mich offenbaren.
O der freundlichẽ/ Holdſeligen/ lieblichen/ Offenbarung im Hertzen durch empfindung Himliſcher Freude/ Troſt/ Weißheit/ vnd Erkantnuͤß.
Vnnd hie iſt die rechte hohe Schule/ vnnd der einige warhafftige Weg/ Verſtand/ vnd Weißheit zu erlangen/ welches ſo hoch geruͤhmet von dem Koͤnige Salomone/ im Buch der Weißheit vnnd in Sprichwoͤrtern. Dieſelbe/ ſpricht er/ hab er allein durchs Gebet erlanget.
Ich bat/ vnnd es kam mir der Geiſt der Weißheit.
Joh. 14.
Die Liebe erlanget alles von Gott.
Sap. 7.
Darumb beſchlieſſen wir/ daß ohne Liebe kein recht Gebet geſchehen kan.
Das XXV. Capittel.
Von etlichen Zeichen/ dabey man mercken kan/ ob die wahre Liebe Chriſti bey vns ſey.
1. Joh. 2.
So Jemand die Welt lieb hat/ in dem iſt die Liebe des Vaters nicht.
DAs erſte Zeichen der Liebe Chriſti in vns iſt die vermeidung der Weltliebe.
Dann wañ du Chriſtum anſieheſt in ſeiner heiligen Armut/ wie gar er ledig geweſt von der Liebe des Zeitlichen/ ſo wird dich ſeine Liebe auch bewegen/ daß du lerneſt außziehen die Weltliebe/ vnd die Welt verſchmehen/ alſo/ daß du nichts in der Welt begeren wirſt zu beſitzen/ dann deinen Herrn Chriſtum/ wirſt auch deine hoffnung nit ſetzẽ auf einige Creatur vñ irꝛdiſche huͤlffe.
Chriſtus allein ſeines Liebhabers ge nuͤge.
2. Wirſtu gern vmb Chriſti willen der Welt Schmach vnnd Verachtung tragen vmb ſeiner heiligẽ Schmach willen/ ja du wirſt dieſelbe mit S.
Paulo fuͤr deine Ehre achten/ vnd dich derſelben frewen.
Wirſt auch nicht darumb hoch betruͤbt werden/ wann du in der Welt nit groß geachtet wirſt.
Dann ſolches iſt deines Herrn vnd Erloͤſers leben in dieſer Welt geweſt. Dir ſol daran wol begnuͤgen/ daß Chriſtus deine Ehre/ ruhm/ glori/ Herꝛligkeit/ Liecht/ ſterck/ Sieg vñ Krafft/ Weißheit vnd Kunſt ſey.
Dann Chriſto nachfolgen iſt die hoͤchſte Weißheit.
Chriſtus allein ſeines Liebhabers Ehre.
3. Weil Chriſtus an ſeinem heiligen Leibe vnd Seele/ Schmertzen vnd Traurigkeit erlitten biß in ſeinen Todt/ ſo wirſtu vmb ſeiner Liebe willen nicht allein mit Gedult/ ſondern auch mit freuden erleidẽ Betruͤbnuͤß/ Verfolgung/ Traurigkeit/ vnnd Leid/ ja Marter vnd Pein biß in den Todt.
Chriſtus ſeines Lieb habers Ge dult.
4. Vnnd wie Chriſtus an keinem Menſchen/ vnnd an keiner Creatur/ Troſt vnd Freude gehabt/ ſondern allein an Gott/ wie der 22. Pſalm ſpricht:
So wirſtu auch geduͤltig ertragen/ wann dich der Welt Troſt verleſt.
Dann du weiſt/ daß dich Gott endlich mit ſeinem ewigen Troſt erfrewen wird/ davon S. Paulus ein herrlich Regiſter beſchreibet.
2. Cor. 6. Laſſet vns beweiſen/ als die Diener Gottes in groſſer Gedult/ in Truͤbſaln/ in noͤhten/ in aͤngſten/ in ſchlegen/ in Gefengniſſen/ in auffruhren/ in arbeit/ in wachen/ in Faſten/ in Keuſchheit/ in Erkantnuͤß/ in Langmut/ in Freundligkeit/ in dem H. Geiſt/ in vngeferbter Liebe/ in dem Wort der Warheit/ in der Krafft Gottes/ durch Waffen der Gerechtigkeit/ zur rechten vnnd zur lincken/ durch Ehre vnd Schande/ durch boͤſe Geruͤchte vnnd gute Geruͤchte/ als die Verfuͤhrer vnd doch Warhafftig/ als die vnbekanten vnnd doch bekant/ als die ſterbenden/ vnd ſiehe wir leben/ als die Gezuͤchtigten/ vnnd doch nicht ertoͤdtet/ als die Traurigen aber allezeit froͤlich/ als die Armen/ aber die doch viel Reich machen/ als die nichts innehaben/ vnd doch alles haben.
Chriſtus allein ſeines Liebhabers Freude vñ Troſt.
5. Soltu das Creutz Chriſti fuͤr das allerhoͤheſte Gut halten vber alle Schaͤtze der Welt.
Dann wanns nicht alſo were/ ſo wuͤrde Chriſtus mit ſeinem Leben vnd Exempel dich ſolches nicht gelehret/ vnd fuͤr deine Augen geſtellet haben.
Nun kanſtu wol gedencken/ daß dich der Sohn Gottes mit ſeinem Exempel nicht hat verfuͤhren wollẽ/ ſondern dich zum hoͤchſten Gut/ zur hoͤchſten Weißheit/ zur hoͤchſten Himliſchen Freude fuͤhren/ ob wol der Weg ſchmal vnnd enge iſt.
Du ſieheſt aber/ daß er dieſen ſchmalen Weg ſelbſt gangen iſt.
Vnnd weil jhrer wenig ſeyn/ die jhm folgen/ darumb ſpricht er: Ihr ſind wenig/ die dieſen Weg finden.
Dann es koſtet viel ſich ſelbſt vberwinden/ vnd ſich ſelbſt verleugnen/ jhm ſelbſt ſterben/ der Welt abſagen/ vñ allem dem/ was ein Menſch hat.
Diß iſt der ſchmale Weg/ vnd jhr ſind wenig/ die jhn finden.
Creutz beſ ſer denn alle Schaͤtze der Welt.
Matth. 7.
Es iſt ſchwerſich ſelbſt vberwindẽ.
Was der ſchmale Weg ſey.
6. Das ſechſte Zeichen der Liebe Chriſti iſt/ daß man den geliebten Jeſum nimmer aus ſeinem Gedechtnuͤß vnd gedancken leſſet/ vnnd ſeine Liebewerck behertzigt:
1. Seine Menſchwerdung/ in welcher wir als in einem Buch des Lebens zweyerley Wolthaten fuͤrnemlich ſehen:
1. Das er vns dardurch mit ſeiner Liebe erfuͤllet/ 2.
Das er vns gewiß machet vnſers enigen Heyls vnd Seligkeit.
Ach welche eine vnaußſprechliche Liebe iſt/ dz Gott Menſch worden/ vnnd dem Menſchen gleich/ auff daß er die Menſchen Gott gleich machet.
O groſſe Liebe/ er hat Knechtes geſtalt an ſich genommen/ auff daß er vns zu Koͤnigen machte/ vnd vns mit Koͤniglichen Kronen ſchmuͤckte.
Ogroſſe Liebe/ daß der vnbegreiffliche Gott/ der vnſichtbare Gott greifflich vnd ſichtbar worden.
Wer kan den tieffen abgrund dieſer Liebe erforſchen?
O felix culpa (non tamen ex ſe, ſed ex Dei pietate) quæ meruiſti nobis oſtendereabyſſum diuinæ caritatis abſconditam.
O wie groſſe vnaußſprechliche Weißheit/ daß du auß dem groſſen vbel/ nemlich/ auß der Suͤnde/ ſo ein groß vnendlich Gut haſt herfuͤr gebracht/ daß du dardurch den tieffen Abgrund deiner Liebe haſt auffgedecket.
O groſſer Troſt/ daß ich weiß/ du ſeyeſt mir zu gut geborn/ deine Menſchliche Geburt ſey meine Goͤttliche Geburt/ vnd wieder den Suͤndenbrunnen ein Heylbrunnen.
Fruͤchte der Mẽſch werdung Chriſti.
2. Seine heilige Lehre/ darin ewige Weißheit/ Warheit/ Liecht/ Leben/ vnd Seligkeit iſt/ vnd ſein heiliges Leben/ dadurch er vns die Weiſe vnd Art recht Chriſtlich vnd Goͤttlich zu leben gezeiget.
Dann das Exempel ſeines heiligen Lebens/ iſt das allerſchoͤnſte Liecht/ welches vns nit wird laſſẽ in Finſternuß wandeln.
Lehr vnd Leben Chriſti was.
3. Das dritte iſt das Geheimnuß des vnſchuͤldigen Todes Chriſti/ in welchem ſiebenerley zubetrachten ſeyn:
Das erſte iſt die Erfuͤllung der Gerechtigkeit Gottes/ vnd des Goͤttlichen Vrtheils.
2. Die Bezahlung aller vnſer Suͤnde.
3. Die Verſoͤhnung mit GOtt.
Dann GOtt iſt durch den Todt ſeines Sohns verſoͤhnet.
4. Die Offenbarung der vberſchwencklichen Liebe GOttes durch den Todt vnſers Erloͤſers.
5. Die ewige Warheit Gottes/ daß er vns ſeinẽ Sohn geſchencket/ vnnd damit bezeuget/ daß er warhafftig vnſer Vater ſey.
6. Der Sieg vber alle Feinde.
7.
Die Erarnung vnd erwerbung der ewigen Seligkeit/ vnd des ewigen Lebens.
Fruͤchte des Leydens Chriſti.
Rom. 5.
4. Die Aufferſtehung/ die vns die gantze gewiſſe Hoffnung machet der Leiblichen Aufferſtehung vnſers Leibs/ vnnd darnach der Geiſtlichen Aufferſtehung/ daß wir durch Gottes Gnade vnd Krafft des Lebens Chriſti auß Geiſtlichen Todten Geiſtlich Lebendig werden in Chriſto.
Fruͤchte der Auffer ſtehung Chriſti.
5. Die Himmelfahrt/ welche iſt eine vollendung vnſers ewigen Heils/ Gerechtigkeit/ vnd Seligkeit.
Fruchtder Himmelfahrt Chri ſti.
Dieſe fuͤnff Geheimnuß vnd Liebewercke Chriſti ſind die rechte Chriſtliche Schule/ darin wir ſtudieren vnd dieſelbe nimmer auß vnſern Gedancken ſollen kommen laſſen.
Chriſti Schule.
Das XXVI. Capittel.
Fuͤnfferley Liebewercke/ darin GOttes Gnade vnd Guͤte fuͤrnemlich leuchter.
Pſal. 87.
Der HERR liebet die Thor Sion vber alle Wohnunge Jacob.
ES ſind fuͤrnemlich fuͤnff Argumenta der liebe Gottes/ 1. Chriſti Menſchwerdung.
2. Chriſti Leyden/ 3. Gottes Einwohnung/ 4. Wie Gottes Liebe auß den Creaturen leuchte.
5. Wie lieblich Gott ſey in ſeinem Weſen/ vnd wie er mit ſeiner Liebligkeit alle erſchaffene Ding vbertreffe.
1. Wo Liebe iſt/ da iſt Vereinigung.
Dann der liebe Art iſt ſich mit dem Geliebten vereinigen.
Dieweil nun GOtt den Menſchen ſo ſehr liebete/ ſo konte es nicht anders ſeyn/ GOtt muſte ſich mit dem Menſchen wiederum̃ nach dem Fall auß lauter Liebe vñ Barmhertzigkeit vereinigen/ vnd ein Menſch werden.
Ach was iſt der Menſch/ daß du ſein gedenckeſt/ vñ des Menſchen Kind/ daß du dich ſein annimpſt.
Des Menſchen Seel wird von Gott ſo ſehr geliebt/ daß gleich wie Chriſtus Gott vnd Menſch iſt/ vnd ſich mit Menſchlicher Natur vereinigt/ mit vnſern Leib vñ Seel: Alſo ſehr liebet Gott vnſere Seele/ daß er luſt hat ſich gantz vñ gar zu ergieſſe in vnſere Seele/ wann ſie moͤchte vollkommen gereinigt ſeyn/ vnnd jhm der Menſch nit wiederſtrebete.
Dann es iſt eine vnendliche Liebe in GOtt/ die vnaußſprechlich iſt.
So iſt nun das eins von den allergroͤſten Argumenten der Liebe Gottes/ das Gott Menſch worden iſt/ ſich als ein rechter Liebhaber der Menſchen bezeigt/ in dem er an ſich genom̃en/ was Menſchlich iſt/ auff daß er vns gebe/ was Goͤttlich iſt/ er wird eines Menſchen Kind/ auff daß er vns zu Gottes Kindern mache/ er koͤmpt zu vns auff Erden/ auff daß er vns in Him̃el bringe/ O ein edler Tauſch vnd Wechſel/ alles zu dem Ende/ auff dz wir in jm von Gott geliebet wuͤrden.
Iſt gleich/ als wañ Gott vom Himmel herab rieffe:
O jr Menſchen ſehet an meinen lieben Sohn/ denſelbẽ hab ich laſſen Menſch werden/ auff daß er ein lebendiges Exempel vnnd Zeuge ſey meiner hertzlichen Liebe/ gegen euch/ daß er euch alle mit ſich zu mir brechte/ vnd jhr durch jhn alle meine Kinder vnd Erben wuͤrdet.
Darumb nennet ſich der Herꝛ ſtets ſelbſt des Menſchen Sohn im Evangelio auß hertzlicher Liebe gegen vns.
Wir leſen ſelten/ daß er ſich GOttes Sohn nennet/ ſondern ſtets des Menſchen Sohn auß Hertzlicher Demut vnd Liebe.
Die Liebe vereiniget.
Pſal. 8.
Wie ſehe Gott vnſer Seele liebet.
Menſchwerdung Chriſti ein groß Zeugnis der Liebe Gottes
Chriſtus neñet ſich des Menſchen Son aus Liebe vnnd Demut.
2. Wiewol nun ſeine heilige Menſchwerdung ein ſehr groß Argument iſt ſeiner Liebe gegen vns: So iſt doch ſein heiliger Todt/ Leyden vnd Sterben fuͤr vnſere Suͤnde noch ein groͤſſer Argument.
Dann niemand hat groͤſſere Liebe/ dann wer ſein Leben fuͤr einen andern leſſet.
Daran haben wir erkant die Liebe Gottes/ ſagt S. Johannes/ das Gott ſeinen Sohn dahin gegeben zur Verſoͤhnung fuͤr vnſere Suͤnde.
Das iſt die hoͤchſte vnd vollkommeſte Liebe.
Der liebe Gott hette nach ſeiner vnbegreifflichen Allmacht wol einander Mittel finden koͤnnen/ vns zu erloͤſen/ wie der Herr Chriſtus ſelbſt darumb bittet in der Paſſion: Abba/ mein Vater/ es iſt dir alles muͤglich/ vberhebe mich dieſes Kelchs:
Aber es were nicht die hoͤchſte Liebe geweſt/ die vns Gott erzeiget hette.
Auff daß nun GOtt die allerhoͤheſte Liebe an vns bewieſe/ vnd wir nicht ſagen koͤnten/ Gott hette etwas ſo lieb/ daß er vns nicht geben wolte/ ſo hat er vns ſeinen lieben Sohn geſchencket/ vnd nicht zwar ſo bloß geſchencket/ ſondern zur Bezahlung fuͤr vnſere Suͤnde.
Darumb hat vns GOtt keine groͤſſere liebe erzeigen koͤnnen.
Darin preiſet er ſeine Liebe gegen vns. Rom. 5.
Welcher ſeines einigen Sohns nicht verſchonet/ ſondern hat jhn fuͤr vns alle dahin gegeben/ wie ſolte er vns mit jhm nicht alles ſchencken?
Rom. 8. Hat er vns das groͤſte geſchencket/ er wird vns das kleine auch geben.
Im ewigen Leben ſoll alles vnſer ſeyn/ was Gottes iſt.
Apoc. 21. Wer vberwindet/ ſoll alles erben.
1. Joh. 4.
Hoͤchſte Zeugnis der Liebe Gottes iſt der Todt Chriſti.
3. Vnter des beweiſet GOtt ſeine Liebe gegen vns durch ſeine troͤſtliche beywohnung vnter vns/ vnd in vns.
Ach wie iſt das ſo ein groſſer Troſt/ das Gott vnſer Hertz zu ſeiner Wohnung geheiligt vnd geweihet hat.
Vor zeiten im Alten Teſtament/ als die Wohnung vnnd das Heiligthumb fertig war/ muſte es Moſes weihen vnd heiligen vñ mit Blut des Opffers beſprengen/ Dann es muſte alles durchs Blut geheiligt werden.
Darauff kam die Herꝛligkeit GOttes vom Himmel/ vnd erfuͤllet die Wohnung vnd Huͤtte des Stifftes: Alſo nach dem Chriſtus fuͤr vnſere Suͤnde geſtorben/ vnd wir nun durch ſein Blut geheiligt ſeyn/ koͤmpt Gott zu vns/ vnd machet Wohnung bey vns.
Wann man einen lieb hat/ bey dem iſt man gern GOtt hat den Menſchen ſehr lieb/ darumb iſt er gern bey den Menſchen/ vnd hat ſeine Wohnung in jhnen/ Eſa. 57.
Ich der Herr wohne in der Hoͤhe vnd in dem Heiligthumb/ vnnd in den zerbrochenen Hertzen/ daß ich jhren Geiſt erquicke/ vnnd hinwieder bey dem man gerne iſt/ den hat man ſehr lieb/ Gott iſt gerne bey dem Menſchen/ Darumb hat er die Menſchen hertzlich lieb/ wie der 16. Pſalm ſpricht:
An den Heiligen/ die auff Erden ſind/ vnd an den herrlichen/ an den hab ich all mein gefallen.
Diß ſoll vns nun troͤſten in all vnſerm Truͤbſal/ in Armut/ in Kranckheit/ in Verfolgung/ in Verachtung/ daß vns Gott lieb habe/ vnd bey vns ſey.
Ja ſprichſtu: Hat er dañ die Lieb/ die er in ſo viel Creutz leſt geraten?
Antwort/ Ja auff daß er ſie durchs Creutz herꝛlich mache/ weil ſie hier viel Truͤbſal haben/ ſollen ſie dort Reichlich getroͤſtet werden/ je groͤſſer Truͤbſal auff Erden/ je groͤſſer Freude vnd Herꝛligkeit im Himmel.
Vnnd das iſt die Vrſach/ warumb Gott viel Elender vnd betruͤbter Leute machet/ nemlich/ daß er in jhren Hertzen wohne.
Dann er wohnet nirgent lieber dann in der zerbrochenen Hertzen.
Gott erfuͤllet vns hier darumb mit ſeiner Gnade/ auff daß er vns dort mit ſeiner Herꝛligkeit/ als das Himliſche Jeruſalem erleuchten vnd erfuͤllen muͤge.
Hebr. 9.
Gottes Liebe troͤſtet vns.
2. Cor. 1.
2. Cor. 4.
Pſal. 34.
Gott wonet in den Elenden.
4. So leuchtet auch Gottes Liebe auß den Creaturen/ als S. Paulus das allerbeſte/ hoͤchſte/ vnnd herꝛlichſte ſeinen Epheſern wuͤnſchen wolte/ wuͤnſchet er jnen daß ſie die Liebe Gottes muͤgen erkennen/ vnnd begreiffen mit allen Heiligen.
Welches da ſey die breite vnd die lenge/ die tieffe vnd die hoͤhe der liebe Gottes.
Will ſo viel ſagen/ das Gottes liebe hoͤher ſey dann der Himmel/ tieffer dann das Meer/ breiter dann der Erdbodem/ lenger dann der Abend von Morgen/ wie der 103. Pſalm ſagt.
Vnnd in Summa/ Himmel vnnd Erde ſind voll der liebe Gottes.
Dann alles/ was GOtt geſchaffen hat/ es ſey ſichtbar oder vnſichtbar/ daß hat er zu dem Ende geſchaffen/ daß ſeine vnaußſprechliche Guͤte vnnd Liebe offenbar wuͤrde.
Vnd darumb hat er dem Menſchen ſeine innerliche vnnd euſſerliche Sinne angeſchaffen vnnd eingepflantzet/ daß er mit denſelben Gottes Guͤte vnd Liebe empfinden ſoll.
Dann was der Menſch mit ſeinem Verſtande/ Gedancken/ Gemuͤt/ vnd Vernunfft begreiffen kan/ das zeugt alles von der liebe Gottes/ ſo wol als das/ was er mit den euſſerlichen Sinnen begreifft.
Dann alles/ was der Menſch hat/ iſt ein Zeugnuͤß der Liebe GOTtes/ ja es ſind alle Creaturen ſichtbare vnnd vnſichtbare/ gleich als Geſandten vnnd Boten Gottes/ die vns GOttes Liebe verkuͤndigen/ durch welche Gott gleichſam mit vns redet/ als ſpreche er: Sehet Himmel vnnd Erden an/ vnd alle Creaturen/ das hab ich alles aus liebe des Menſchen geſchaffen.
Vnd ſo wir die liebligkeit der Creaturen empfinden/ ſo empfinden wir Gottes Guͤtigkeit/ daß wir beyde mit innerlichen vnd euſſerlichen Sinnen ſchmecken vnnd ſehen koͤnnen/ wie freundlich der Herr iſt/ wie der 34. Pſalm ſpricht:
Die Sonne redet mit vns durch jhren Schein/ Liecht vnd Werme/ Als wolt ſie ſprechen:
Sehet mich an/ ich bin die groͤſſeſte vnnd helleſte Creatur vnter den ſichtbaren geſchoͤpffen/ es muß ein groſſer Herꝛ ſeyn/ der mich gemacht hat.
Ja nicht allein durch die ſchoͤnen Creaturen redet GOtt alſo mit vns/ ſondern auch durch die abſchewlichſten Wuͤrmen auff Erden/ als ſpreche er zu dir: Siehe/ du haſt es mir deinem Schoͤpffer zudancken/ daß ich dich zu einem Menſchen vnd nicht zu einem Wurm geſchaffen.
Der Gott/ der dich zu einem Wurm hette machen koͤnnen/ hat dich auß erbarmung zu einem Menſchen gemacht.
Gedencke hier an den/ der geſagt hat:
Ich bin ein Wurm vnd kein Menſch.
Alſo redet Gott durch alle Creaturen mit dem Menſchen/ vnnd verkuͤndigt jhm ſeine Liebe/ reitzet/ treibet/ locket/ fuͤhret vnd zeucht vns zu ſich.
Das iſt die Weißheit GOttes/ ſo an allen Orten/ auff allen Gaſſen ruffet/ Item/ die da ſpielet auff dem Erdboden/ vnnd hat luſt bey den Menſchenkindern zu wohnen.
Apoc. 21.
Eph. 3.
Alle Creaturen ſind Zeugen der Liebe Gottes.
Gott redet mit vns/ durch alle Creaturen.
Prov. 1.
Die Sonne ein ſchoͤ ner Zeuge Gottes. Syr. 43.
Pſal. 19.
Abſcheuliche Wuͤrme ſind Zeugẽ der Liebe Got tes.
Pſal. 22.
Prov. 1.
Prov. 8.
Ja wanns ein Menſch recht bedencket/ ſo ſind wir in GOttes Liebe eingeſchloſſen/ gleich wie wir alle vnter dem Himel eingeſchloſſen ſeyn/ in dem wir in GOTT leben/ weben vnd ſeyn.
Dann gleich wie ein Menſch nirgend hinlauffen kan/ der Himmel iſt doch allenthalben vmb jhn/ vber jhm/ vnter jhm/ zur Rechtẽ/ zur Lincken:
Alſo kan ein Menſch nirgend hinlauffen/ die Liebe vnnd Guͤtigkeit Gottes folget jhm doch nach/ vnd ruffet jhn durch alle Creaturen/ ja durch ſein eigen Hertz vnd Gewiſſen/ vñ ſpricht: Du liebes Kind/ wo wiltu dann hinlauffen?
Wo wiltu doch hinflichen/ da ich nicht were?
Fuͤhreſtu gen Himmel/ ſo bin ich da.
Fuͤhreſtu in die Helle/ ſo bin ich auch da/ Nehmeſtu Fluͤgel der Morgenroͤte/ vnd bliebeſt am euſſerſten Meer/ ſo wuͤrde dich doch meine Hand daſelbſt finden.
Darumb komme zu mir/ erkenne meine Liebe vnnd Gnade/ darmit ich dir in allen Creaturen begegne.
Haſtu geſuͤndiget/ bey mir iſt viel Gnade/ Haſtu mich verlaſſen/ ſo hat dich doch meine Liebe vnnd Trewe noch nicht verlaſſen/ vnd verſtoſſen/ ſondern iſt dir immer nachgelauffen/ hat dich geſuchet/ hat dich geruffen/ hat dich als ein verirret Schaͤfflein wiedergeſucht.
Vnnd wann du den groſſen Zeugnuͤſſen aller Creaturen nicht gleuben wilt/ ſo gleube den Zeugnuͤſſen meines lieben Sohns/ wie ich in jhm die Welt geliebet hab.
Du kanſt ſonſt nirgend ruhe finden fuͤr deine Seele/ wende dich hin wo du wilt/ du muſt in meiner Liebe vnd Gnade ruhen.
Ach ein ſelig Hertz iſt/ daß diß verſtehet/ wie Himmel vnnd Erde voll ſeyn der liebe Gottes/ vnnd wie er ſo viel Zeugen ſeiner liebe habe/ ſo viel geſchoͤpff vnnd Creaturen ſeyn.
Der groͤſte vnnd hoͤchſte Zeuge aber der liebe GOttes iſt Gottes Sohn.
Act. 17.
GOttes Libe vmb gibt vns/ vnd leufft vns nach.
GOttes Liebe ruffet vns durch alle Creaturẽ.
Pſal. 139.
Die Seele kan nirgend ruhẽ denn in Gottes Gnade.
Gottes Sohn der groͤſte Zen ge der Ziebe Gottes Joh. 3.
5. So erkennen wir auch die Liebe GOttes auß ſeinem lieblichen weſen.
Dann auß den Geſichten der Propheten vnd Offenbarung Johannis koͤnnen wir mercken/ daß der allmechtige GOTT ſo ſchoͤn vnnd lieblich iſt/ daß er vnaußſprechlicher weiſe vbertreffe alle ſchoͤnheit vnd liebligkeit in der Welt.
Er iſt aller ſchoͤnen dingen ſchoͤnheit/ aller lieblichen dingen liebligkeit/ aller lebendigen leben/ Er iſt alles.
Es hat ein alter Lehrer geſagt:
Gott ſey ſo lieblich vnd ſchoͤn/ daß/ wann ein Menſch in einem gluͤenden Ofen ſeſſe/ vnd ſehe Gott in ſeiner ſchoͤnheit vnd Herꝛligkeit nur ein Augenblick/ ſo wuͤrde jhm die groͤſte Marter/ die groͤſte Freude werden/ wie dem heiligen Stephano geſchach/ da er die Herꝛligkeit Gottes ſahe/ vnnd ſprach: Siehe/ Ich ſehe den Himmel offen/ vnd des Menſchen Sohn zur Rechten ſtehen.
Gott iſt ſo lieblich vnnd ſchoͤn/ daß/ wann jhn ein Menſch tauſent Jahr ſehe/ wuͤrde es jhm nur eine Stunde deuchten.
Dann in dem anſchawen der Liebligkeit vnnd Herꝛligkeit Gottes verleuret ſich alle zeit/ vnd wird Ewigkeit daraus/ daß je mehr man Gott ſiehet/ je mehr man jhn ſehen will/ je mehr man jhn liebet/ je mehr man jhn lieben will/ vnd je mehr man jhn lobet/ je mehr man jhn loben will/ wie ein alter Lehrer Xyſtus geſagt hat:
Piorum animæ inſatiabiles amoris & laudis Dei.
Vnd das ſtimpt mit dem Syrach am 24. vberein/ da er von der Weißheit Gottes redet:
Wer von mir iſſet/ den hungert immer nach mir/ vnnd wer von mir trincket/ den duͤrſtet immer nach mir.
Vnd wiewol die H. Engel Gott von Anbegin/ da ſie erſchaffen ſind/ geſehen haben/ ſo haben ſie jn doch nit gnug geſehen.
Wiewol ſie jhn von Anbegin gelobet/ ſo haben ſie jhn doch noch nicht gnug gelobet:
Nam Deus omni laude laudabilior, omni amore amabilior.
Dañ Gott iſt vnendlich in ſeiner Liebligkeit/ ſchoͤnheit/ vnd Herꝛligkeit/ Darumb kan jhn keine erſchaffene Creatur gnug lieben vnd loben.
Gott iſt ſo lieblich/ daß/ je mehr man jhn liebet/ je mehr man jhn begert/ zu lieben/ ſo loͤblich zu lobẽ/ daß man das Ende ſeines lobes nit erreichen kan/ ſo freundlich anzuſchawen/ daß man ſeines anſchawens nicht muͤde wird/ ſo troͤſtlich zu hoͤren/ daß inan jhn nicht kan ſatt hoͤren.
Taulerus ſpricht:
Wañ einer ein Troͤpfflein der vollkommenen Liebe GOttes ſchmecken moͤchte/ ſo wuͤrde jm alle freude vnd wolluſt dieſer Welt verwandelt in die hoͤchſte Bitterkeit.
Vmb der Liebe GOttes willen haben die Heiligen die groͤſte Marter gelitten/ jr Leib vnd Leben dahin gegeben/ vnnd wann einer tauſent Leiber hette/ die ſolte er wagen/ daß er die Liebe GOttes behalten moͤchte/ wie der 63. Pſalm ſpricht: Herr/ deine guͤte iſt beſſer dann Leben/ meine Lippen preiſen dich.
Gott iſt ſo ein hohes edles lauters Gut/ je mehr man jhn kennet/ je mehr man jhn liebet/ Er iſt eine zarte außerwehlte Suͤſſigkeit/ je mehr man jhn ſchmecket/ je ſuͤſſer er wird/ je mehr man jhn liebet/ je lieblicher er wird.
Selig iſt das Hertz/ daß erſettigt wird mit GOtes Liebe.
Er wird in ſeiner Seelen eine ſolche Liebligkeit empfinden/ die man in der zeit nicht findet vnter den geſchaffenen Creaturen.
Gott iſt das allerſchoͤnſte vnd liebligſte Weſen.
Act. 7.
Der Heiligen Seelẽ ſind vner-
ſetlich der Liebe vnd lobes Got tes.
Gott iſt loͤblicher denn aller Creaturen Lob/ lieblicher deñ aller Creaturen Liebe.
Gottes Lieblichkeit vnnd Suͤſſigkeit vnendlich vnnd vnaußſprech lich.
Sehet nun alle Menſchenkinder/ wie ſeid jhr ſo betrogen von der Weltliebe.
Was haben alle Menſchen von der Liebe des Zeitlichen dann Sorge/ bekuͤm̃ernuͤß/ verlorne zeit/ vergebliche vnnuͤtz wort/ da fuͤr muͤſſen Rechnung geben/ Hader/ Zanck/ Krieg/ Streit/ vnd ein beſchwert Gewiſſen.
Es wird noch alle Menſchenkinder gerewen/ daß ſie die Welt vnnd das zeitliche ſo lieb gehabt haben.
Wie dann S. Johannes darfuͤr warnet: Lieben Kindlein/ habt nicht lieb die Welt/ noch alles/ was in der Welt iſt/ als/ Augenluſt/ Fleiſchesluſt/ hoffertiges Leben.
Welches alles iſt nicht vom Vater/ ſondern von der Welt/ vnd die Welt vergehet mit jhrer luſt:
Wer aber den willen GOttes thut/ der bleibet in ewigkeit.
Darumb ſoll ein jeder Menſch ſein lebtag darumb trawren/ daß er anders etwas mehr geliebet hat dann Gott allein.
Gibt dir GOtt ſeine liebe vber alle dinge in dein Hertz/ ſo hat er dir das beſte gegeben/ daß er hat/ das iſt/ ſich ſelbſt.
Betrug der Welt Liebe.
Gottes Liebe das aller beſte vnd hoͤchſte Gut.
Das XXVII. Capittel.
Wie ſich der Herr Jeſus der liebhabenden Seele offenbaret/ vnd zu erkennen gibt als die hoͤchſte Liebe/ vnd als das hoͤchſte Gut.
Johan. 14. Wer mich Liebet/ dem will ich mich offenbaren.
WAnn du den gecreutzigten Chriſtum recht wirſt anſchawen/ ſo wirſt du nichts dann eitel reine vollkommene vnaußſprechliche Liebe in jhm ſehen/ vnd er wird dir ſein Hertz zeigen/ vnd ſprechen: Siehe/ in dieſen Hertzen iſt kein Betrug/ keine Luͤgen/ ſondern die hoͤchſte Trewe vnd Warheit.
Neige dein Haupt her/ vnnd ruhe auff meinem Hertzen/ ja reiche deinen Mund her/ vnd trincke aus meinen Wunden die allerſuͤſſeſte Liebe/ welches aus meines Vaters Hertzen durch mich entſpringet vnd quellet.
In dem gecreutzig ten Chriſto ſiehet man die al lerreineſte vollkommeſte Liebe.
So du nun dieſe liebe ſchmeckẽ wirſt/ ſo wirſtu die gantze Welt daruͤber vergeſſen/ vnd fuͤr dieſer vberſchwencklichen Liebe verſchmehen/ vnd nichts mehr dann dieſe Liebe wuͤnſchen/ vnd zu deinem Herrn ſagen:
Ach Herr/ gib mir nichts mehr dann die Suͤſſigkeit deiner Liebe/ ja wann du mir gleich die gantze Welt geben wolteſt/ ſo will vnd begere ich nichts anders dann dich allein vnd deine Liebe.
Hoͤchſter wunſch eines Chriſten.
O ſelig iſt die Seele/ die dieſe Liebe empfindet.
Dann in derſelben Seele wird Chriſtus recht erkant vnd geoffenbaret/ daß er nichts anders ſey dann eitel reine Liebe/ vnd daß er ſey die Liebe der Seelen.
Welche Wort einen hohen Verſtand vnd Erfahrung in ſich begreiffen.
Dann das Chriſtus die Liebe vnſerer Seelen ſey/ offenbaret er durch ſeine Geiſtliche Zukunfft/ vnnd liebliche erquickung der Seelẽ/ vnd weñ daruon vnſere Seele ein kleines Troͤpfflein oder Blicklein empfindet/ ſo iſt ſie zum hoͤchſten erfuͤllet mit freuden.
Dann die vnendliche Liebe iſt ſo groß/ daß ſie vnſer Hertz nicht faſſen noch begreiffen kan.
Solches erkante der H. Marterer Ignatius, der den Herren Jeſum allezeit ſeine Liebe geneñet hat vnd geſagt:
Meine Liebe iſt gecreutzigt.
Chriſtus der gleubigen See len einige Liebe.
In dieſer Liebe Chriſti ſollen alle vnſere Wercke geſchehen/ ſo gehen ſie aus Chriſto vñ aus dem waren Glauben/ vnd gefallen Gott wol/ wir eſſen/ oder trincken/ oder ſchlaffen/ oder verrichten die Wercke vnſers beruffs.
Es wird alles lieblich fuͤr Gott vnd Menſchen/ was auß der gleubigen Liebe gehet/ denn das geſchicht in Gott/ vñ wird in Gott gethan.
Liebe Got tes macht alles lieblich.
Joh. 3.
Ob nun wol dieſe Liebe Chriſti das allerhoͤchſte/ Gut iſt im Himmel vnd Erden.
Dann in dieſer Liebe iſt alles gut begriffen:
Dennoch iſt Gott ſo willig vnd bereit vns diß hohes Gut zugeben/ daß er auch ſeinen lieben Sohn in diß Elend geſandt/ vns durch jhn dieſes vnaußſprechlichen Schatzes theilhafftig zumachen durch den Glauben.
Vnnd iſt viel williger vns diß hohes Gut zu geben/ dann wir bereit ſein daſſelbe zu empfangẽ.
Die Liebe Chriſti das hoͤchſte Gut.
Dieſe Liebe/ ſo durch den H. Geiſt außgegoſſen wird in vnſer Hertz/ ſo ſie empfunden wird/ erfrewet mehr dann die gantze Welt.
Vnd wann alle Creaturen da gegenwertig ſtunden/ ſo ließ eine gleubige liebhabende Seele dieſelben fahren/ vnd ſehe ſich nicht darnach vmb/ vmb der vberſchwencklichen Suͤſſigkeit willen/ der liebe Gottes.
Vnd wann alle Creaturen anfiengen zu reden/ ſo were doch die Stimme der liebe Gottes ſtercker vnd lieblicher dann aller Creaturen Stimme.
Dann dieſe liebe bindet das Gemuͤt/ vnd vereinigts mit Chriſto/ vnd erfuͤllets mit allem Gute/ hoͤher vnnd beſſer dann alle Creaturen vermuͤgen.
Welches hohes Gut zwar im Geiſt erkant/ geſehen/ vnd geſchmecket wird/ Aber es kan mit keinen Worten außgeredt werden.
Dann alle Wort ſind viel zu wenig nur den Schatten anzuzeigen/ weil keines Menſchen leibliche Zunge das koͤſtliche vnd liebliche Gut/ ſo der Geiſt des Menſchen empfindet/ erreichen kan.
Daher auch S. Paulus im Paradieß Wort gehoͤret hat/ die kein Menſch außreden kan/ verba ἄῤῥητα, vnaußſprechliche Wort/ 2. Corinth. 12.
Rom. 5.
Krafftder Liebe Got tes.
Das koͤſtliche ſo in der Seelẽ empfundẽ wird von der Liebe GOttes/
kan keine Zunge außreden.
Vnnd wann ein ſolch koͤſtlich Gut ſich von der Seelen entzeucht/ da iſt groͤſſer leid als wann die gantze Welt verlohren were.
Da rufft man:
O du holdſelige Liebe/ Ich hab dich kaum recht geſchmecket/ warumb verleſſeſtu mich?
Meiner Seelen gehets wie einem Kinde/ daß von der Mutter Bruͤſten abgeſetzet iſt/ ſagt der Pſalm.
Ach deine Guͤte iſt beſſer dann Leben.
Laß mich dieſelbe empfinden.
Meine Seele duͤrſtet allein nach dir/ ſonſt kan mich nichts ſottigen noch erfrewen.
Groſſer verluſt der Seelẽ.
Pſal. 131.
Pſal. 63.
Dieſe holdſelige Liebe machet auch/ daß ohn dieſelbe der gleubigen liebhabenden Seelen das gantze Leben bitter wird/ vnd fuͤr einen lautern Todt vnnd Elend geachtet wird/ ja vmb dieſer Liebe willen begert ein Menſch zu ſterben/ vnnd die irꝛdiſche Huͤtte abzulegen/ vñ wolte gern daheimb ſein bey dem Herrn/ wie S. Paulus ſpricht.
Ohn die Liebe Chriſti/ iſt das Leben eitel Bitterkeit/ ja der Todt ſelbſt.
2. Cor. 5.
Das XXVIII. Capittel.
Wie das hoͤchſte Gut erkant/ vnd in der Seelen geſchmecket wird.
Pſal. 34. Schmecket vnd ſchet/ wie freundlich der HERR iſt.
GOTT iſt ein ewiges/ vollkommenes/ vnendliches/ lieb: vnnd freudenreiches/ weſentliches/ mittheilendes Gut/ vnd will/ daß er alſo im lebendigen Glauben/ im Geiſt/ vnnd in der Warheit erkant werde.
Solches aber kan nit geſchehẽ/ es muß ein Menſch Gottes Guͤtigkeit/ Suͤſſigkeit/ Freundlichkeit/ vnnd Troſt warhafftig im Hertzen ſchmecken vnd empfinden.
Solte nun das geſchehen/ ſo muͤſte etwas im Menſchen ſeyn/ daß ſich mit Gott vergleiche/ auff daß der Menſch vehig wuͤrde des hoͤchſten Guts.
Das iſt des Menſchen Seele/ darin wolte Gott ſeine Guͤtigkeit außgieſſen/ Ja ſelbſt darinnen wohnen/ vnd ſich derſelben immer mehr vnd mehr offenbaren/ vnnd zu erkennen geben.
Weil aber durch die Suͤnde der Menſch dieſes hohen Gutes verluſtig worden/ vnd dagegen den Teuffel zum Einwohner vnd Beſitzer bekommen/ der ſein Werck vbet im Menſchen/ als Hoffart/ Geitz/ Wolluſt/ Zorn/ Neid: Welches alles des Teuffels Werck im Menſchen iſt:
So muß der Menſch durch den Glauben/ den GOtt wircket/ zu Gott wieder bekehret werden von der Welt/ ja vom Teuffel zu Chriſto Jeſu/ Act. 26. vñ muß der Satan mit ſeinem werck herauß.
Dann ſo lang des Sathans Worcke im Menſchen ſeyn/ ſo lang wircket Gott nit in jm/ vnd ſo lang werden Gottes Wercke verhindert/ dz die Seele nit empfindẽ kan/ wie frenndlich GOtt iſt.
Derwegen ſind wenig Leute/ die GOtt recht erkennen/ ſintemal in den meiſten die Wercke der Finſternis vnnd des Sathans herꝛſchen.
Die meiſten hangen an der Welt/ an den Creaturen/ vnd an jhnen ſelbſt.
Teuffels Werck im Menſchẽ.
Was den Menſchen hindert dz er Gottes Guͤtigkeit nicht empfinden kan.
Die aber Gott recht erkennen vnd ſchmecken wollen/ die muͤſſen dem Herren anhangen/ vnd ein Geiſt mit jm werden/ vnnd je mehr das geſchicht/ je mehr ſich Gott in der gleubigen liebhabenden Seele offenbaret/ je mehr das Hertz von der Welt abgewand wird zu GOtt/ je mehr ſich Gott mit der Seelen vereinigt.
Dann alle Welt Liebe vnd Creatur Liebe muß außgehen/ ſoll Gottes Liebe eingehen.
1. Johan. 2. In wem die Liebe der Welt iſt/ in dem iſt die Liebe des Vaters nicht.
Vnd wo Gott eine Seele findet/ die leer iſt von der Welt/ die erfuͤllet er mit dem Himmel/ mit jhm ſelber/ vnnd mit all ſeiner Guͤtigkeit.
Je leerer das Hertz von der Weltliebe/ je mehr es Gott mit ſeinem Liecht vnd Troſt erfuͤllet.
Darumb ſagt ein alter Lehrer/ leſſet ſichs in einer leeren/ ſtillen/ ruhigen Seelen mehr empfinden/ dann außſprechen/ was Gott iſt.
1. Cor. 6.
Wer Gott recht ſchmecken will muß ſich mit Gott vereinigen.
Niemand weiß recht was Gott iſt/ ohn der ſeine Guͤtigkeit geſchmecket hat.
Soll nun ein Menſch warhafftig wiſſen/ daß Gott gut iſt/ vnd das hoͤchſte Gut/ ſo muß er ſeine Guͤtigkeit im Hertzen ſchmecken.
Die Schrifft zeuget dauon euſſerlich/ aber das Hertz muß innerlich empfinden/ vnnd das lebendige Wort ſchmecken.
Heb. 6. Die geſchmecket haben das guͤtige Wort vnnd die kreffte der zukuͤnſſtigen Welt.
Das Gott freundlich ſey/ kanſtu nicht beſſer verſtehen dann wann du ſeinen Troſt ſchmeckeſt/ daß er ein freudenreiches Weſen ſey/ kan dich niemand beſſer lehren dann GOtt ſelbſt/ wann er ſich in dir frewet: Alſo mit allen dingen/ daß Gott iſt.
Wo ers nicht alles ſelbſt in dir thut vnnd wircket/ ſo wirſtu nim̃er ſein lebendig Erkantnuß haben.
Dann Gott erkennen ohne Gott iſt vnmuͤglich/ ſagt S. Auguſtinus.
Darumb wann ſich Gott nicht ſelbſt offenbaret/ vnd zu erkennen gibt/ der wird nimmermehr recht wiſſen koͤnnen/ was GOtt iſt:
Wann aber ein Hertz das lebendige erkantnis Gottes empfindet/ ſo erkennet es/ daß Gott alles ſey/ vnd alles Gut/ vnd daß rechte vollkommene ewige Gut/ vnd beſſer dann alles/ wz ein Hertz wuͤnſchen vnd erdencken moͤchte.
Dann vber diß ewige hoͤchſte Gut kann keine Creatur beſſers dencken oder wuͤnſchen.
Lebendig erkentnis Gottes was?
So nun daſſelbe erkant/ vnd in der Seelen geſchmecket wird/ wie im 84. vnd 63. Pſalm ſtehet:
Herr deine Guͤte iſt beſſer dann Leben.
Itzo fehet die gleubige Seele an die Welt zuverſchmehen mit jhrer Frewde vnnd Luſt.
Dann ſie hat an Gott gnuͤge/ vnd alle volle gnuͤge/ vnd in ſumma alles.
Dann die Welt mit allem jhrem Reichthumb iſt eitel ſtuͤckwerck/ vnvollkommen vnnd vnbeſtendig.
GOtt aber iſt daß rechte vollkommene beſtendig vnd ewig Gut.
Woher die verſchmehung der Welt.
Auß dieſem Grunde ſpricht David im 73. Pſalm.
Herr/ wann ich nur dich habe/ ſo frage ich nichts nach Himmel vnd Erden:
Daß iſt eine ſolche Seele/ die daß vollkommene gut geſchmecket hat/ in welcher alle Creatur vnd Weltliebe verſchwindet/ vnnd keine Lũſt noch Frewde mehr hat an den Creaturen/ am jrrdiſchen/ an der Welt/ ſondern allein an Gott/ dem hoͤchſten Gut.
Vnd diß iſt das rechte empfindliche Erkentnuß Gottes/ Ja die rechte Liebe Gottes vber alles/ ſo im Hertzen geſchmeckt wird.
Dann wann Gott recht erkant wird/ ſo wird Er auch vber alle ding geliebet/ gelobet/ vnd geehret.
Cognitio Dei pra. ctica.
Wann man nun daß ewige vollkommene Gut hat/ in dem alles gut iſt/ vnnd welches alles allein iſt/ warumb wolte man dann daß vnvollkommene liebhabẽ?
Dann wann daß rechte vollkomene Gut erkant wird/ da wirds auch geliebet vber alles vnvollkommene/ das iſt vber alle Creaturen in der gantzen Welt:
Alſo tilget nun das lebendige Erkantnuß GOTtes aus die Liebe der Welt/ vñ ſo fehet ein Menſch an die Welt zuverſchmehen mit jhrer eitelkeit/ vnnd ſpricht mit dem Koͤnige Salomon:
Vanitas vanitatum & omnia vanitas.
Es iſt alles eitel vnd nichtig/ ja eitel Jammer/ das vnter dem Himmel iſt.
Alſo wird die Weltliebe im Hertzen zu nichte/ vnd bleibet allein Gottes Liebe/ vnd das ewige Gut/ daß ewig bleibet.
Eitelkeit der Welt. Eccleſ.
2.
Das XXIX. Capittel.
Wie die liebhabende Seele Gott in ſeinen Wolthaten anſchawet als die mildeſte Guͤtigkeit.
1. Joh. 4. Daran iſt erſchienen die Liebe GOttes gegen vns/ daß GOTT ſeinen eingebornen Sohn geſand hat in die Welt/ daß wir in jhm leben ſollen.
Darin ſtehet die Liebe/ nit daß wir GOTT geliebet/ ſondern daß er vns geliebet hat/ vnd geſandt ſeinen Sohn zur Verſoͤhnung fuͤr vnſere Suͤnde.
ALles/ was GOtt der Herr mit dem Menſchen handelt vnnd vornimpt/ es ſey Wolthaten oder Straffen/ daß thut er alles zu dem Ende/ daß er den Menſchen/ der von jhm abgewendet iſt/ wieder zu jhm wende vnnd bekere.
Der Menſch aber iſt naͤrriſch vnnd thumb/ wie das Viehe/ vnnd verſtehet nicht die Vrſache/ warumb jhm GOtt groſſe Wolthaten erzeiget/ nemlich/ daß er jhn damit zu ſich locke/ daß er GOtt lieben ſoll.
Bedencket auch nicht/ warumb jhn GOtt ſtraffe/ nemlich/ daß er jhn zu ſich bekere/ vnd zu jhm wende.
Alle Wercke Gottes ſindgerich tet zur bekehrung des Menſchen.
Pſal. 32.
Wir wollen aber erſtlich die Leiblichen Wolthaten betrachten/ darnach die Geiſtlichen vnd ewigen.
1. Gott hat nichts geſchaffen/ daß dem Menſchen nicht diene/ es ſey ſichtbar oder vnſichtbar.
Die Vnſichtbaren/ die vns dienen/ ſind die H. Engel/ derer Weißheit/ Stercke/ fleiſſige Hut vnnd Wacht vber vns die Goͤttliche Schrifft an vielen orten ruͤhmet vnd offenbahret alſo/ daß viel Engel auff einen Menſchẽ warten muͤſſen/ als die Hiſtoria deß Ertzvaters Jacobs vñ Eliſei bezeuget.
Alldieweil auch viel boͤſe Geiſter auff einẽ Mẽſchen lauren jn zuverderben/ ſo ſind auch dagegen viel heilige Wechter von Gott verordnet.
Wie ſie ſich auch frewen vber vnſere Buſſe vnd Gebet/ lehret der Herr Luc. 15.
Dieſe Wolthat/ weil ſie vnſichtbar iſt/ vnd vnſichtbarer weiſe geſchicht/ achten viel Leute fuͤr gering/ Aber ein Weiſer/ der nicht allein die ſichtbare Welt anſchawet/ ſondern die vnſichtbare/ der verſtehet wol/ daß im vnſichtbaren Weſen/ darin Gott wohnet/ viel groͤſſere Herrligkeit/ viel ein ein groͤſſer Volck vnd Kriegßheer/ viel groͤſſere Herꝛſchafftẽ vnd Fuͤrſtenthumb ſein muͤſſen/ dann in dieſer ſichtbaren Welt.
Vnd dieweil vnß GOtt ſeine eigene Diener zu Wechtern vnd huͤtern gibt/ ſeine Fuͤrſten vnnd Herrſchafften/ ſo ſiehet man ja wol/ wie dieſes ein vberauß groſſe Wolthat iſt.
Gleich alß ein Fuͤrſt durch ſeine eigene Diener einen beleiten vnnd beſchuͤtzen leſſet/ der etwa durch ein Wildniß reiſen ſol/ oder durch der Feinde Lande.
Gen 31. 2. Koͤn. 6.
Wolthat Gottes durch H. Engel.
Vnſichtbares weſen vbertrifft weit die ſichtbare Welt.
Schawe den Himmel an/ wie Gott denſelben zu deinem Dienſt verordnet hat.
Siehe an den wunderlichen lauff der Sonnen vnd Mondes.
Warumb lauffen ſie ſo vnserdroſſen Tag vnnd Nacht/ vnnd ſtehen nicht ein Augenblick ſtill?
Sind ſie nicht fleiſſige vnd embſige Diener der Menſchen?
Dann GOTt darff jhres Dienſtes nicht/ Er darff jhrer Wirckung/ jhres Liechtes nicht.
Der Menſch aber bedarffs.
Die Sonne dienet dir alß ein vnverdroſſener Knecht/ der fruͤe auffſtehet alle tage/ vñ daß liecht vñ ſchoͤne Fackel fuͤr dir hertregt/ erinnert dich deß ewigen Lichtes/ welches iſt Chriſtus vnd ſein Goͤttlich Wort/ daß ſol deiner Seelen Liecht vnd Leuchte ſein/ daß du ſolt als ein Kind deß liechtes wãdeln.
Der Mond vñ die nacht decket dich zu mit einẽ Schatten als mit einem Bette/ bringet dir ruhe/ lehret dich vnter dem Schatten des Hoͤheſten bleiben vnd wohnen.
Der Mond iſt wie eine vnuerdroſſene Magd/ die holet Waſſer/ vnd befeuchtet die Erde.
Ja es iſt kein Sternlein/ es hat ſeinen Segen dem Menſchen zu gute empfangen/ vnnd leuchtet vmb des Menſchen willen.
Wie Sonn vñ Mond den Menſchen dienen.
Die Nacht bringt ruhe.
Ein jeder Stern hat ſeinen Segen.
Siehe an die Lufft vnd die Winde/ wie ſchoͤn vnd klar machen ſie den Himmel/ vertreiben die Wolcken/ vnd treiben die Wolcken zuſammen als groſſe Waſſerfeſſer vnd Schleuche/ gieſſens hernach auß auff die Erde.
Vnnd iſt hoch zu verwundern/ daß Gott das Waſſer in den Wolcken vntern Himmel zuſammen helt/ als in einem Schlauch/ vnnd die Lufft muß es tragen vnd halten.
Vnnd ſind die Wolcken nichts dann ein feuchter Dunſt/ welche ſich darnach reſoluirt in Troͤpfflein.
Auch dienet vns der ſtarcke Donner/ Blitzen/ Hagel/ etc. daß wir GOttes gewalt darin erkennen/ beten/ vnd Gott dancken/ wann er vns errettet hat im ſchrecklichen Wetter/ wie der 18. Pſalm lehret.
Job. 26. 31.
Pſal. 33. 78
Dienſt der Wolcken/ Donner/ Blitzen regens.
Siehe die mancherley art der Winde an/ die regieren die Schiffart/ vnnd wo ein Wind hinſtreicht/ da fehret das Schiff mit als ein Vogel/ der durch die Lufft fleucht.
Dardurch koͤnnen alle Orter vnnd heimlichkeit der Welt beſuchet werdẽ/ auff daß nichts verborgen bleibe/ daß GOtt dem Menſchen zu gut geſchaffen.
Winde.
Siehe die mancherley art der Fiſche im Meer an/ die haben jhre Zeit vnnd Monden/ wann ſie kommen/ ſo præſentirn ſie ſich an/ geben ſich auß der tieffen herfuͤr in die hoͤhe/ ſtehen da als ein Herde Schaffe/ ja ſo dicke als das Getreide auff dem Felde/ als ſprechen ſie:
Itzo iſt vnſere zeit/ jtzo iſt die Erndte des Meers/ greiffet zu jhr Menſchen.
Alſo iſts auch mit den Vogeln/ wann jhre zeit iſt/ fliehen/ ſie bey hauffen turmatim, vnd zeigen ſich den Menſchen.
Erndte des Meers vnd der Lufft.
Erde Gottes ſpeiſe kammer:
Berge GOttes Schatzkammer.
Siehe die Erde an/ die groſſe Speiſe vnd Schatzkammer Gottes/ die gibt herfuͤr Speiſe vnd Tranck/ Artzney vnd Kleidung/ vnſere Heuſer vnd Wohnung/ vnd die mancherley Metallen/ Gold vnd Silber.
Ein jeder Mond gibt ſeine Bluͤmlein/ die treten herfuͤr/ als ſprechen ſie:
Hier ſind wir/ vnnd bꝛingen vnſere Gaben vnd Geſehenck/ vnnd verehren euch ſo gut als wirs von vnſerm Schoͤpffer empfangen haben.
Ja ſihe den Walt an/ welcher eine Behauſung iſt deß Wildes/ daß hat GOtt den Menſchen in jhre hand gegeben/ vnnd ſie zu Herren daruͤber geſetzet.
Vnnd wann man alle Leibliche Wolthaten GOttes zehlen ſolte/ were es ja vnmuͤglich eines einigen Landes Wolthaten alle zu zehlen.
Denn es iſt ja nicht der geringſte Apffel/ oder ſonſt eine Frucht es iſt eine Wolthat Gottes/ die zehle nur einer/ iſt er ſo geſchickt/ vnd wir ſolten den wolthetigen vnd guͤtigen Gott nicht daraus lernen erkennen?
Wann ein groſſer Potentat vnnd Herꝛ ſein gantzes Reich/ alle ſeine Herꝛſchafft Ritterſchafft vnd Gewaltigen/ ja alle ſeine Vnterthanen dir dienſtbar machte vnd geboͤte daß ſie dich behuͤten/ bewahren/ kleiden/ artzneyen/ ſpeiſen/ trencken ſolten/ vnnd bey Leibes ſtraffen zuſehen/ daß dir nichts mangele/ wolteſtu jhn darumb nicht liebhaben/ vnd fuͤr einen wolthetigen/ liebreichen Herren halten?
Ein Narꝛe muſte ſeyn/ der das nicht thaͤte.
Wie kanſin dann Goͤtt deinen Herrn nicht lieben/ der dir alles/ was im Himmel vnnd vom Himmel iſt/ was auff Erden vnnd allenthalben iſt/ zu deinem Dienſt verordnet hat/ vnd jhm nichts vorbehalten?
Dann er darff keiner Creaturen fuͤr ſich/ vnnd hat nichts außgenommen auß allen Herꝛſcharen der heiligen Engel vnter den Sternen vnnd allen ſeinen Geſchepffen/ daß dir nicht dienen ſolte.
Wann wir nur wollen/ ſtehen ſie vns zu dienſte/ ja auch die Helle muß vns dienen/ in dem/ das ſie vns eine furcht vnd ſchrecken einjagt/ daß wir nicht ſuͤndigen/ ja in dem ſie alle Gottloſen vnnd vnſere Feinde ſtraffet vnnd peiniget mehr dann ein Menſch wuͤnſchen moͤchte.
Eines einigen landes vnzeh liche wolthaten.
Groſſe vn danckbarkeit der Menſchẽ/ durch ein Gleichnis angedeutet.
Alles zu vnſern Dienſt geſchaffen.
2. Laſſet vns nun an der Leiter der Creaturen zu Gott dem Schoͤpffer hinauff ſteigen/ hat nicht die H. Dreyfaltigkeit/ ein jeder Perſon inſonderheit/ dem Menſchen groſſe Gnade vnd Wolthat erzeigt:
Der Vater hat vns ſeinen Sohn geſchencket/ wie ſolt er vns nicht alles mit jhm ſchencken?
Hat ſich nicht Gott der Sohn vns ſelbſt gegeben mit allen/ was er iſt/ vnd was er hat?
Rom. 5. Darumb preiſet Gott ſeine Liebe gegen vns/ das Chriſtus fuͤr vns geſtorben iſt/ da wir noch Suͤndet waren/ etc.
Iſt nicht der H. Geiſt in vns der vnſere Seele erleuchtet/ reiniget/ lehret/ troͤſtet/ ſchmuͤcket vnd zieret mit ſeinen Gaben?
Rom. 8. Gibt zeugnis/ daß wir Gottes Kinder ſeyn.
Wolthatẽ der H. Dreyfaltigkeit. Rom. 8.
Summa Gottes Barmhertzigkeit geuſſet/ ſich gar vber vns auß/ vnd leſſet nichts vnterwegen/ dardurch ſie den Menſchen zur Liebe GOttes bewegen koͤnne.
So viel Wolthaten als vns Gott erzeigt/ ſo viel Boten ſendet er vns/ wir ſollen zu jhm kommen/ vnnd ſeiner Liebe genieſſen.
Wann du Gottes Wort/ Engel/ alle Propheten/ Apoſtel/ vnd Heiligen GOttes frageſt/ ja alle Creaturen fragen wirſt/ wo kompt jhr her?
So werden ſie ſagen:
Wir ſind Boten der barmhertzigkeit GOttes/ wir tragen Fewer vnnd Flammen/ damit des Menſchen Hertz/ ſo mit einer toͤdtlichen Kelte erfroren vnnd vbereiſet iſt/ moͤchte in Gottes Liebe wieder erwermet werden: Den- noch vermoͤgen ſo viel Fewriger vnnd Flammender Boten Gottes nicht/ das todtkalte vnnd erfrorne Hertz zu erwaͤrmen.
Vnd iſt demnach dieſes das hoͤchſte Wunderwerck des Teuffels/ daß er kan/ daß er ein Menſchlich Hertz ſo Eißkalt machet/ daß es ſo viel Flammen der Liebe Gottes nicht erwermen koͤnnen.
Gottes Boten die vns zu Gott brin gen.
Groſſe macht des Satans in des Menſchẽ Hertz.
Darumb mercke auff du Menſchlich Hertz vnd ſiehe/ wohin dich dein Schoͤpffer geſetzet hat?
Mitten vnter ſo viele fewrige Wolthaten/ da die leuchtenden Engel vmb dich hergehen mit jhrer fewriger Liebe/ da ſo viel Creaturen vnd Boten Gottes ſein/ die dir alle ſeine Liebe ankuͤndigen.
Was hat nun der Allmechtige Gott wider dich geſuͤndiget/ womit hat Ers verſchuldet/ das du Ihn nicht lieben vnd loben wilt oder kanſt?
Iſts zu wenig/ daß Er gethan?
Siehe/ ſo erbeut er ſich noch mehr zu thun/ er wil dir noch einen newen Himmel vnd eine newe Erde ſchaffen/ vnd eine newe ſchoͤne Himliſche Stadt erbawen/ welche ſeine Herrligkeit erleuchten ſoll/ Ja Er wil dich mit ſeiner Herrligkeit vnd Liecht erleuchten.
Sage mir/ wie koͤnte ein junges Weibesbild ſo erkaltet ſein/ daß ſie nicht lieben ſolte einen jungen ſchoͤnen Breutigam/ deſſen Schoͤnheit vnnd Froͤmmigkeit ſie Tag vnd Nacht hoͤrete ruͤhmen/ Ja der ſie vom Tode errettet/ vnnd ſie ſchoͤn ſchmuͤckte/ vber allen ſchmuck?
Were ſie nicht eine groſſe Naͤrrin/ wann ſie denſelben nicht wolte lieben?
Darumb erkenne du Menſchliche Seele/ wie du vom Teuffel erkaltet biſt/ daß du gar nicht kanſt in der Liebe Gottes erwermet werden.
Der mẽſch wird vberzeuget durch die Wolthatẽ Gottes das jhn Gott liebe.
Der mẽſch gar erkaltet in der Liebe Gottes
Vnd dieweil ja Gott allen Menſchlichen Hertzen die Liebe eingepflantzet hat/ ſo ſage mir/ wann deine Liebe zu kauffen were/ wem wolteſtu ſie lieber verkeuffen dann Gott deinem Herrn?
Meineſtu aber/ Gott hat dir deine Liebe nicht thewr gnug abgekaufft vnd bezalt/ hat Er dir nicht ſeinen lieben Sohn dafuͤr gegeben/ vnd Himmel vnd Erde darzu?
Dann alles/ was du von der Welt hoffeſt vnd erwarteſt/ daß ſie dir fuͤr deine Liebe geben ſolt/ iſt nichts dagegen/ was dir Gott gegeben hat/ vnd was Er kuͤnfftig bereitet hat denen/ die Ihn liebhaben.
Die Welt gibt dir etwa ein Hand voll Ehre vnnd Reichthumb/ vnd damit viel ſchmertzen/ noch liebeſtu ſie/ warumb liebeſt du GOtt nicht viel mehr/ der das ewige Gut iſt?
Iſt aber deine Liebe vmbſonſt zu erlangen/ wie kan jhr etwas beſſer anſtehen dann daß ſie das hoͤchſte ewige vnd ſchoͤnſte Gut Liebe.
Dann ein jedes Ding/ daß man liebet/ das iſt ſeine ſchoͤnheit vnd ſchmuck.
Wirſtu Gott lieben/ ſo wirſtu kein beſſer ſchoͤnheit vnd ſchmuck haben koͤnnen.
Gott hat vns vnſere Liebe thewr gnung bezahlet.
Eſa. 64. 1. Cor. 2.
Nichtes iſt vnſerer Liebe ſo wirdig als Gott.
Vnd letzlich ſo iſt ja billig/ daß wir den lieben/ der vns erſt geliebet hat.
Rechne alle Wolthaten Gottes zuſammen/ ſo wirſtu befinden/ daß alle Creaturen voll ſeyn der Liebe Gottes/ dieſelbe gehet dir nach/ vnd vmbgibt dich/ daß du dich derſelben gar nicht erwehren kanſt/ vnnd kanſt dich nicht fuͤr jhr verbergen/ ſie iſt zu ſtarck/ ſie vberwindet dich/ du muſt jhr genieſſen/ es were dann/ daß du nicht leben wolteſt.
Gottes Liebevmb gibt vns/ wir koͤnnẽ vns derſel ben nicht erwehren.
Nun lieben ja alle Thiere die/ von welchen ſie geliebet werden/ wolteſtu dann erger ſeyn dann ein Thier/ vnd deinen Liebhaber haſſen?
In deſſen Liebe du lebeſt vnnd webeſt/ ſteheſt vnnd geheſt/ ſchleffeſt vnnd wacheſt.
Gleich wie man aber das jenige/ daß man anzuͤnden vnnd anbrennen will/ ſo lang zum Fewer halten muß/ biß es brennend wird: Alſo muſtu auch dein Hertz ſo lang halten zu dem Fewer der liebe Gottes/ biß es in derſelben entzuͤndet vnnd brennend werde/ welches geſchicht durch ſtetige betrachtung der Wolthaten Gottes.
Vnd wie vor zeiten die Prieſter mit heiligem Fewer die Opffer muſten anzuͤnden: Alſo muß der ewige Hoheprieſter Chriſtus Jeſus durchs Fewer ſeines H. Geiſtes das Opffer deines Hertzens anzuͤnden.
Vnnd hat diß heilige Fewer ſeiner Liebe von Ewigkeit her gegen vns gebrant/ Dann fuͤr der Welt grund wir in Chriſto geliebet ſeyn.
Es hat ſich aber darnach herꝛlich ereuget in des Herren Menſchwerdung vnd Geburt/ vnd ſonderlich in ſeinem H. Leyden vnd Sterben/ dadurch er vns die hoͤchſte Liebe erzeiget/ vnd wird das Fewer ſeiner Liebes Flamme auch in Ewigkeit gegen vns nicht erleſchen.
Zu demſelben Fewr halte dein kaltes Hertz/ daß du erwermet vnd mit der liebe Chriſti entzuͤndet vnnd vereiniget werdeſt.
Schoͤn Ar gunient der Liebe Gottes.
Wie die Liebe Got tes in vns angezuͤndet werde.
Schoͤn Vorbilde des heiligẽ Fewers.
Das XXX. Capittel.
Wie ſich Gott der liebhabenden Seelen offenbaret als die hoͤchſte ſchoͤnheit.
Pſalm.
104.
HErr mein GOTT du biſt herrlich vnnd ſchoͤn geſchmuͤcket/ Liecht iſt dein Kleid/ das du an haſt.
GLeich wie der liebhabenden Seelen nichts lieblichers iſt dann Chriſtus/ vnd kein hoͤhers vnnd koͤſtlichers Gut dann Gott ſelbſt: Alſo iſt auch derſelben nichts ſchoͤners dann Gott.
Dann ſie ſiehet Gott als die hoͤchſte ſchoͤnheit/ der nichts im Himmel vnd Erden zuuergleichen/ alſo das alle H. Engel von Ewigkeit zu Ewigkeit dieſe ſchoͤnheit Gottes nicht gnugſam loben koͤnnen.
Dann wann alle H. Engel in jhrem Glantz/ vnd alle Außerwehlten in jhrer Verklerung da auff einen hauffen ſtuͤnden/ ſo wuͤrde man doch ſehen/ das alle jhre Schoͤnheit vnnd Klarheit von Gott vnd aus Gott/ als aus der ewigen Klarheit vnd Schoͤnheit/ aus dem ewigen vnendlichen Liecht vnd Glantz jhren Vrſprung haben.
Dann gleich wie Gott alles Gut vnd das hoͤchſte Gut iſt: Alſo iſt er auch alle ſchoͤnheit/ zierde vñ ſchmuck.
Gottes weſendliche ſchoͤnheit vbertrifft alle geſchaffene ſchoͤnheit.
Vnd wann man Gottes Herꝛligkeit im Geiſt anſchawet/ ſo vergiſſet man aller Creaturen/ ja aller Engel ſchoͤnheit/ vnd trauret nirgend vber ſo ſehr/ dann dz ein Menſch ein ſolches hohes Gut mit ſeiner Boßheit vnd eine ſo ewige vnendliche Schoͤnheit vnd Klarheit mit ſeiner Vnreinigkeit beleidigt hat.
Wer Gott recht kennet/ trauret daruͤber das er jhn beleidiget hat.
Weil aber Gottes Sohn der Glantz der Herrligkeit Gottes iſt Menſch worden/ ſo hat Er die Menſchen ſeiner Goͤttlichen Natur vnnd Schoͤnheit theilhafftig gemacht als das alle die durch den Glauben in Chriſto ſein/ die ſind ſchoͤn vnnd herrlich fuͤr GOtt/ vnd Gott gedencket vnſern Mangel vnd Vnreinigkeit nicht mehr.
Obs wol ſeine Augen ſehen:
So deckets doch zu der Glantz der Herꝛligkeit vnd Liebe Chriſti.
Heb. 3.
2. Pet. 1.
Pſal. 16.
In Chriſto ſind wir vberaus ſchoͤn ohne Flecken.
Eph. 5.
Plato/ der weiſe Heyde/ als er die ſchoͤnheit der Creaturen betrachtet/ der Himliſchen Liechter/ der Blumen auff dem Felde/ der Metallen vnnd Thiere/ hat er aus der Vernunfft geſchloſſen/ Gott muͤſſe ein ewiges vberaus ſchoͤnes weſen ſeyn.
Dann es muͤſte in demſelben aller Creaturen ſchoͤnheit beſchloſſen ſeyn.
Wir aber ſagen vnd bekennen aus Gottes Wort/ vnd auß dem H. Evangeliſten Johanne/ weils noch nicht erſchienen iſt/ was wir ſeyn werden:
Wir wiſſen aber/ wanns erſcheinen wird/ daß wir jhm (Gott) gleich ſeyn werden.
Denn wir werden jhn ſehen/ wie er iſt:
Daß wir alsdann nach dem Ebenbilde GOttes vollkoͤmlich ernewert/ warhafftig ein ſolch Bild ſein werden/ daß Gott gleich iſt/ darauß Gottes Schoͤnheit/ Klarheit vñ Herꝛlichkeit leuchten wird: Auß Chriſto Jeſu aber vnſerm Herrn in hoͤchſter Klarheit vnd Schoͤnheit vber alles.
Dann in jhm iſt alle Fuͤlle.
Vnd ſo hats GOtt beſchloſſen/ daß in jhm alle Fuͤlle wohnen ſolte/ vnnd daß in jhm alles zuſammen gefaſſet wuͤrde/ was im Himmel vnnd Erden iſt.
Welches keine endliche Creatur außdencken kan.
1. Joh. 3.
Col. 1. Eph. 1.
Darumb ſich Engel vnd Menſchen vber der Verklerung vnnd Schoͤnheit Chriſti verwundern werden/ ſonderlich die außerwehlten Kinder Gottes/ das jhre nichtige Leiber alſo verkleret ſind/ daß ſie ehnlich ſeyn dem verklerten Leibe vnſers Herrn Jeſu Chriſti.
Vnnd das iſts/ daß die Heiligen leuchten werden wie die Sternen/ vnd wie des Himmels Glantz immer vnd ewiglich.
Vnd weil der 104. Pſalm von Gott ſpricht:
Liecht iſt dein Kleid/ daß du anhaſt/ ſo wird vnſer Kleid auch nichts anders ſeyn dann Liecht vnd Klarheit.
Gottes Schoͤnheit wird aus Chriſto leuchten.
1. Cor. 15. Dan. 12.
Das XXXI. Capittel.
Wie ſich Gott der liebhabenden Seele offenbaret als eine vnendliche Allmacht.
Pſalm.
89. HERR Gott/ wer iſt wie du ein Allmechtiger GOtt?
Vnd deine Warheit iſt vmb dich her.
DIe liebe GOttes will/ daß die liebhabende Seele allen Menſchen gutes thue/ vnd nuͤtze ſey.
Feinden vnd Freunden/ vnd daſſelbe vmb keines nutzes oder ehre willen/ ſondern allein vmb der liebe Gottes willen/ welche machet daß die vnendliche Allmacht GOttes bewogen wird ſich herunter zu vns zulaſſen.
Die auch aus jhrem vnendlichen Schatz vns alles gibt zu dem Ende/ daß wirs wieder geben ſollen aus liebe/ was vns Gott aus liebe aus dem Schatz ſeiner Allmacht gibt.
Gott theilet vns aus liebe ſeine Guͤter aus/ daß wir ſie aus liebe wieder ſollen aus theilen.
Darumb ſiehe zu/ lieber Menſch/ daß du dir nichts zuſchreibeſt/ ſondern alles der Allmacht Gottes wieder gibſt/ welcher auch alles iſt/ was du haſt vnnd was du biſt.
Keine Creatur kan dir etwas geben/ oder nemen/ die Allmacht GOttes thuts allein:
Keine Creatur kan dich auch troͤſten/ die liebe GOTtes thuts allein.
Der mẽſch hat nichts drumb ſol er jhm nichtes zu ſchreiben.
In ſolcher liebe ſiehet die liebhabende Seele die fuͤlle der vnbegreifflichen Allmacht Gottes/ die da Himmel vnnd Erden/ Meer vñ trucken in ſich begreifft.
Sie aber kan von nichts begriffen werden.
Dann die gantze Welt iſt gegen Gottes Allmacht als ein Steublein vnnd als ein troͤpfflein Waſſer.
Spiegel der Allmacht Gottes.
Eſa. 40.
Vnd aus derſelben fuͤlle der Allmacht Gottes gehen alle kreffte alle Engeln/ Menſchen/ vnnd alle Creaturen herfuͤr.
In derſelben beſtehet die feſte des Himmels: Aus derſelben gehet die bewegung des Meers/ die kreffte der Erden/ alſo/ dz Himmel vnnd Erde iſt voll GOTtes/ voll Goͤttlicher Krafft vnd Wirckung/ voll Geiſtes des Herren.
Gottes Gewalt begreifft vnnd beſchleuſſet alles/ vnd erfuͤllet alles/ aber wird von niemand begriffen.
Sap. 1. vñ 11.
Pſal. 139.
So hoch nun Gott vber alles iſt/ ſo tieff iſt er in allem/ vnd alle Ding in jm/ wie S.
Paulus ſagt: von jhm/ in jhm/ vnnd durch jhn ſind alle Ding.
Item/ welcher iſt vber euch alle/ in euch allen/ vnd durch euch alle.
Rom. 11.
Eph. 3.
Weil nun Gott ſo groß iſt vber alles/ ſo kan jhm ja niemand gleich ſeyn/ vnnd wer jhm gleich ſein will/ der machet ſich ſelbſt zum Gott/ vnnd begehet die groͤſte Suͤnde/ vnd fellet in die tieffe des Verderbens.
Vnd weil Gott alles iſt/ ſo muß ja alles/ was auſſer Gott iſt/ nichts ſeyn.
Darumb aus der Allmacht GOttes erkennet der Menſch ſeine Nichtigkeit/ vnd lernet Gott fuͤrchten.
Daher der Herr allein an denſelben ſeinen gefallen hat/ die ſich vnter ſeine gewaltige Hand demuͤtigen.
Rechter gebrauch der Allmacht Gottes.
So groß vnnd hoch nun Gott iſt in ſeiner Allmacht/ ſo klein vnd niedrig machet jhn ſeine Liebe.
Sehet vnſern Herren Jeſum Chriſtum an/ den lebendigen Sohn Gottes/ den gewaltigen Arm Gottes/ durch welchem alles geſchaffen/ in welchem alles beſtehet:
Wie hat er ſich durch ſeine Liebe herunter gelaſſen/ vnd ſich vnt er alle Creaturen erniedriget vnd gedemuͤtiget?
GOtt iſt groß vnd klem/ hoch vnd niedrig. Col. 1.
Darumb/ gleich wie wir die Allmacht GOttes nicht außſprechen vnnd ergruͤnden koͤnnen: Alſo koͤnnen wir auch Chriſti Demut vnnd Niedrigkeit nicht außdencken.
So tieff als er herunter geſtiegen/ ſo hoch iſt er erhoben vber alles.
Ihm ſey Ehre vnnd Preiß in Ewigkeit/ Amen.
Eph. 3.
O Deus, ô Ieſu: ô Spiritus alme:
Mens inuariabilis, Lux inextinguibilis, Pax imperturbabilis, Vnitas indiuiſibilis, Veritas infallibilis, Benignitas ineffabilis, Potentia immenſa, Sapientia infinita, Bonitas incompræhenſa, AEternitas omnipræſens, Simplicitas omnia replens, Principium omnia regens, Stabilitas omnia mouens, Vita omnium viuentium, Senſus omnium ſentientium, Operatio omnium operantium, Illumina me, ſanctifica me, viuifica me.
Das XXXII. Capittel.
Wie die liebhabende Seele Gott erkennet als die hoͤchſte Gerechtigkeit vnd Heiligkeit.
Pſalm.
36. Deine Gerechtigkeit ſtehet wie die Berge GOttes/ dein Recht wie groſſe Tieffe.
ALle Seelen die Gott lieb haben/ erkennen jhm als die hoͤchſte vnnd allerheilichſte Gerechtigkeit.
Dieſelbe gehet durch alles vnnd vber alles.
In Gott iſt ſie der allerheiligſte wille GOttes/ in den Engeln der heilige gehorſam/ im Menſchen das zeugnis des Gewiſſens in allen Creaturen iſts die Ordnung der Natur/ dardurch GOtt alles in gewiſſe Zahl/ gewicht/ vnnd maͤſſe geſetzet hat:
Was da wieder geſchicht/ iſt wieder die Natur vnnd wieder Gott.
Gerechtigkeit Gottes in allen dingen.
Sap. 11.
Darumb alle Suͤnde in der Welt geſchehen wieder Gottes Gerechtigkeit/ vnnd in dem beleidigt der Suͤnder alle Creaturen/ vnd machet ſie jm zu wieder/ auch alle Engel im Himmel/ vnd ſein eigen Gewiſſen.
Dann wann Gott deleidigt vñ erzũrnet wird/ ſo werdẽ alle Creaturen beleidigt vnd erzuͤrnet:
Wann auch Gott verſoͤhnet wird/ ſo werdẽ alle Creaturen mit verſoͤhnet/ vnd frewen ſich vber einen ſolchen Menſchen.
Vnd aus dieſem grunde ſpricht S. Paulus:
Es ſey durch Chriſtum alles verſoͤhnet/ wz im Himmel vnnd Erden iſt.
Vnd daſſelbe darumb/ weil Gott durch jhn verſoͤhnet iſt.
Vnnd daher ſpricht der Herr:
Es wird freude ſeyn fuͤr den Engeln Gottes vber einen Suͤnder/ der Buſſe thut.
Die Engel frewen ſich Gottes vnnd des Menſchen halber.
Suͤnde iſt wieder GOttes Gerechtigkeit ὰνομὶα. 1 Joh. 3. Wann GOtt erzuͤrnet wird ſo werden al le Creaturen dem Suͤnder zu wieder. Col. 1.
Luc. 15.
Wo aber Gott nicht mit dem Menſchen verſoͤhnet wird/ ſo vben alle Creaturen/ Engel/ vnd die gantze Natur Rache an einem ſolchen Menſchen.
Daher ſolche ſchreckliche Vrtheil Gottes kommen/ daß alle Elementa einem ſolchen zu wieder ſeyn.
Vnd iſt vnmuͤglich ſoͤlche Rache vnnd Vrtheil auffzuhalten/ daß auch das Erdreich dafuͤr erſchrecket/ vnd ſtille wird.
Pſal. 76. Du biſt ſchrecklich/ wer kan beſtehen/ wann du erzuͤrneſt?
Solches ſehen wir an den Egyptiſchen Plagen/ wie alle Creaturen an den vngerechten Rache geuͤbet haͤben:
Wie ſolches nach der lenge das Buch der Weißheit beſchreibet.
Warumb Gott die Creatur ruͤſtet zur Rache. Sap. 5.
Auß der beleidigung der allerheiligſten Gerechtigkeit GOttes kompt auch her der Fluch/ wie der Mann Gottes Moſes zeuget von der Vbertretung des Geſetzes Gottes/ Deut. 27.
Fluch aus der beleidigung der gerech tigkeit Gottes.
Ein Fluch aber iſt/ wann Gottes Gerechtigkeit ſolche Rache vbet/ daß einem verfluchten nichts gutes wiederfahren kan/ weder von Gott noch von einiger Creatur/ daß er allem Fleiſch vnd allen Creaturen ein grewel wird/ Eſa. 66. Maledictio eſt ad æternam miſeriam obligatio & condemnatio.
Darum̃ iſt ein Fluch allen Creaturen abſchewlich vnnd grewlich/ vnd koͤnnen denſelben bey ſich nicht dulden.
Vnd das iſt die hoͤchſte Rache der Gerechtigkeit Gottes.
Was ein Fluch ſey.
Aus dieſer allerheiligſten Gerechtigkeit Gottes folgen auch die wunderlichẽ/ vnerforſchlichen/ heimlichen/ ſchrecklichen Gerichte GOTtes/ dauon der 36. Pſalm ſagt:
GOttes Gerichte ſind eine groſſe Tieffe. Vnd S. Paulus:
Wie gar vnbegreifflich ſind ſeine Gerichte/ vnnd vnerforſchlich ſeine Wege.
Gottes vnerforſch liche Gerichte.
Rom. 11.
Wann man nun dieſelbe anſiehet/ ſo ſiehet man darin GOttes Gerechtigkeit/ dauon der Mann Gottes Moſe ſaget:
Die Rache iſt mein/ ich will vergelten/ ſpricht der Herr.
Wann ich den Blitz meines Schwerts wetzen werde/ vnnd meine Hand zur Straffe greiffen wird/ ſo will ich mich wieder rechnen an meinen Feinden/ vnd denen/ die mich haſſen/ vergelten.
Jauchtzet alle/ die jhr ſein Volck ſeid.
Dann er wird das Blut ſeiner Knechte rechen/ vnnd wird gnedig ſein dem Lande ſeines Volckes.
Deut. 32.
Beſchreibung der Rache Gottes.
Allhie verkuͤndigt Moſes GOttes Rache vber alle Gottloſen/ ſo der Gerechtigkeit Gottes wiederſtreben.
Wieder dieſelbe wird GOTT den Blitz ſeines Schwerts wetzen.
Das iſt nichts anders dann ſein ſchreckliches Gericht vnd Vrtheil/ dafuͤr als fuͤr einen Blitz der Erdboden erſchrecket/ vnd kan demſelben keine Creatur wiederſtehen.
Es kan auch einem ſolchen/ an welchem GOtt ſeine Rache vnd Gericht vbet/ die gantze Welt nicht helffen/ wie der 94. Pſalm ſpricht:
Herr Gott/ deß die Rache iſt/ Gott/ deß die Rache iſt/ erſcheine.
Erhebe dich/ du Richter der Welt/ vergilt den Hoffertigen/ was ſie verdienen.
Da wir hoͤren/ ob wol GOTT der Herr zwar ein gnediger/ liebreicher/ freundlicher/ leutſeliger/ barmhertziger/ langmuͤtiger/ geduͤltiger Gott iſt allen denen/ die jhn fuͤrchten:
So iſt er dennoch ein gerechter Richter nach ſeiner Gerechtigkeit gegen alle Gottloſen/ ſo wieder ſeine Gerechtigkeit handeln.
Pſal. 76.
Darumb ſtellet er vns nicht allein in ſeinem Wort die Exempel ſeiner Gnade vnnd Barmhertzigkeit fuͤr/ ſondern auch die Exempel ſeiner Gerechtigkeit vnnd Rache/ Als in der Suͤndflut/ an Sodom vnd Gomorra/ an Pharao in Egypten/ vnnd im Roten Meer/ an Core/ Dathan/ vnnd Abiran/ an Saul/ Achitophel/ Achab/ Jeſabel/ Nebucadnezar/ Balthaſar/ Senacherib/ Antiocho, vnnd im Newen Teſtament an Herode, Nerone, Valente, luliano, Diocletiano, &c.
An welchen allen wir Gottes wunderliches Gericht vnnd Rache ſehen.
Darumb heiſſet er Deus vltionum, ein Gott der Rache/ der jm allein die Rache vorbehelt/ darumb/ daß er der allerheiligſte vnd gerechteſte Gott iſt/ ja die Gerechtigkeit ſelbſt.
Darumb die heiligen Seele Apoc. 5. Gottes Gerechtigkeit anruffen:
Herr du Heiliger vnd Gerechter/ wie lang recheſtu vnſer Blut nicht?
Exempel der wunderlichen Rache Gottes
Pſal. 94. Gott heiſſet darum̃ ein GOtt der Rache/ daß die Rache nit auſſen blei bet wegen ſeiner.
Gerechtigkeit.
Solche Gerichte Gottes geſchehen taͤglich/ vnd werden allein von den Glaͤubigen vnd Heiligen recht erkant/ wie der 91. Pſalm ſagt:
Ja du wirſt mit deinen Augen deine luſt ſehen/ vnd ſchaͤwen/ wie es den Gottloſen vergolten wird.
Welchen Spruch wir nicht nach Fleiſchlichen affecten vnnd Vrtheil verſtehen vnd anſehen ſollen/ ſondern nach dem Geiſt/ daß man Gott dem HerrN das Lob der Gerechtigkeit geben ſoll/ vnd mit dem 119. Pſalm ſprechen.
Iuſtus es Domine, Herr du biſt gerecht/ vnnd deine Gericht ſind auch gerecht/ vnd Pſ. 144.
Der Herr iſt gerecht in allen ſeinen Wercken/ vnd heilig in allen ſeinen Wegen.
Alſo ſchen die Heiligen vnd Gleubigen jhre luſt an den wunderlichen Gerichten Gottes nicht nach dem Fleiſch/ daß ſie frolocken ſolten vber dem vntergang vnd verderben der Gottloſen/ welches aus eigener Rache herkompt/ ſondern nach dem Geiſt ſehen ſie jhre luſt/ das iſt/ ſie erkennen vnd ruͤhmen Gottes Gerechtigkeit/ daß er ſein Wort erfuͤllet/ vnd ein gerechter Gott ſey.
Vnter des beklagen vnd beweinen ſie der Gottloſen verderben/ wie der Herr weinet vber Jeruſalem/ vnd David vber Abſolon.
Wie die Heiligen an Gottes Gerichten jhre luſt ſehen.
Luc. 19.
2. Sam. 19.
Alſo muß man hie zweyerley reſpect habenrauff Gott vnnd auff Menſchen.
Wañman auff das verderben der Menſchen ſiehet/ gehets einem billich zu Hertzen:
Wann man aber auff Gott ſiehet/ ſo muß man ſeine Gerechtigkeit preiſen.
Dann er thut niemand vnrecht.
Pſal. 92.
Das XXXIII. Capittel.
Wie die liebhabende Seele Gott ſiehet als die ewige Weißheit.
Act. 15. Gott ſind alle ſeine Wercke von Ewigkeit her bekant.
GOtt ordnet/ regieret/ beweget/ reguliret alles nach ſeiner vnerforſchlichen Weißheit/ wieEſa. 45. geſchriebẽ iſt:
Ich rieff dich bey deinem Namen/ vnd nennet dich/ da du mich noch nicht kanteſt.
Ich bin der Herr vnd ſonſt keiner mehr.
Kein Gott iſt ohn ich/ der Ich das Liecht mache/ vnd ſchaffe die Finſternuͤß/ der ich Feinde gebe/ vnnd ſchaffe das vbel.
Ich bin der Herr/ der ſolches alles thut.
Wehe dem/ der mit ſeinẽ Schoͤpffer hadert/ nemlich der Scherbẽ mit dem Toͤpffer deß Thons.
Spricht auch der Thon zu ſeinem Toͤpffer/ was macheſtu?
Du beweiſeſt deine Hende nit an deinem Wercke.
Wehe dem/ der zum Vater ſagt:
Warumb haſtu mich gezeuget?
Vnd zum Weibe: Warumb gebiereſtu?
So ſpricht der HErr/ der Heilige in Iſrael/ vnd jhr Meiſter fodert von mir die Zeichen/ vnd weiſet meine Kinder/ vnd das Werck meiner Hende zu mir.
Ich habe die Erde gemacht/ vnd den Menſchen darauff geſchaffen.
Ich bins/ des Hende den Himmel außgebreitet/ vnnd alle ſeinem Herr geboten.
Beſchreibung der Weißheit vnd wunderlichen regierung Gottes.
Diß iſt ein gewaltiges Zeugnis von der ewigen Weißheit/ wunderlicher vnd vnbegreifflicher Regierung deß Allmechtigen GOTTES welche zu ſpuͤren iſt erſtlich in dem/ daß er einem jeden vnter vns bey ſeinem Namen genennet vnd geruffen hat/ da wir jhn nicht kanten/ da wir nichts waren.
Vnſer Name aber/ damit vns Gott ruffet/ iſt vnſer Glaub vnd Amptsberuff/ vnd der gantze lauff vnſers Lebens.
Da ſind wir mit vnſerm gantzen Leben anfang/ mittel vnd Ende/ mit vnſerm eingang vnd außgang/ wie es der 121. Pſalm nennet/ in Gottes ewiger Weißheit vnd Verſoͤhnung eingeſchloſſen.
Er zehlt die Sternen vnd nennet ſie alle mit Namen/ daß iſt/ gibt jhnen jhren Lauff/ Krafft vnnd Wirckung/ wie viel mehr den Menſchen.
Was vnſer Name ſey/ dabey vns Gott ruffet.
Pſal 147.
Pſal. 147.
Eſai. 45.
GOtt machet Liecht vnd Finſternuß/ Er gibt Friede vnd ſchaffet Krieg/ das iſt das malum pœnæ/ die gerechte Siraffe der Suͤnde/ die ſchaffet Er/ vnd leſſets zu/ Ja er darff wol dem Schwerdt ruffen vnd jhm befehl thun.
Jer 48. 49.
Summa Er ordnet alles weißlich/ ſihet alles zuvor vnd hoͤret alles/ wie der 94. Pſalm ſpricht: Mercket doch jhr Thoren/ wann wolt jhr klug werden?
Der das Ohr gepflantzet hat/ ſolt der nicht hoͤren?
Der das Auge gemacht hat ſolt der nicht ſehen?
Der die Heyden zuͤchtiget/ ſolt der nicht ſtraffen?
Der die Menſchen lehꝛet/ was ſie wiſſen.
Da lehret vns der liebe David/ das Gott einen Spiegel ſeiner Allwiſſenheit/ vnd ewigen Weißheit in den Menſchen gelegt habe/ in daß hoͤrende Ohr/ vnd in daß ſehende Auge/ welches zwey wundrliche ſinnliche Kreffte ſein am Mẽſchlichen Leibe.
Gleich wie es nun einem Menſchn hefftig verdreuſt/ wann er etwas vn illiches ſihet vnd hoͤret/ ſolte Gott der einallſehendes Auge/ ein allhoͤrendes Ohr hat/ nicht viel mehr verdrieſſen der Menſchen Vndanckbarkeit?
Da er doch durch ſeine Weißheit alles geordnet/ daß es da Menſchen dienen ſolle?
Die Sonne hit er durch ſeine Weißheit gemacht/ daß ſie vns leuchten ſoll/ nicht jhr ſelbſt.
Da Waſſer trencket nicht ſich ſelbſt/ ſondrn vns.
Die Erde gibt jhr Fruͤchte nicht ihr ſelbſt/ ſondern vns.
Das Fewer wernet ſich nicht ſelbſt/ ſondern vns.
Die Lufft gibt jhr nicht ſelbſt Othem/ ſonden vns.
Das Brot ſpeiſet ſich nicht ſelbſt ſondern vns.
Ein Kreuͤtlein heilet ich nicht ſelbſt/ ſondern vns.
Bildevnd Spiegel der weißheit Gottes.
Weißheit Gottes ordnet alles zu vnſerm beſten.
Die ewige Weißheit Gottes hat ſo vie Kraͤffte in die Creaturen gelegt/ vnd ſo weißlich ausgetheilet/ dz dieſelbe nichts anders ſeyn dann eitel hende/ dadurch die Weißheit vnd Guͤtigkeit Gottes vns jhre Schaͤtze außtheilet/ wie Job am 12. ſpricht:
Wer weiß ſolches nicht/ daßdes Herrn Hand alles gemacht hat/ vnd das in ſeiner Hand iſt die Seele ales/ das da lebet/ vnd der Geiſt alles fleiſhes?
Frage das Viehe/ daß wird dirs ſagen/ oder rede mit der Erden/ vnd mit de Fiſchen deß Meers/ die werden dirs erzehlen/ das bey GOTT iſt Recht/ Gewalt Weißheit.
Siehe/ wann er zubricht/ ſo hilfft kein bawen.
Wann Er zuſcheuſt/ ſo kan niemand auffthun.
Job. 26. Er faſſet die Waſſer zuſammen/ wie ein Schlauch in ſeine Wolcken/ vmd die Wolcken zerreiſſen darunter nicht.
Er breitet aus die Mitternacht nirgend an/ vnd henget die Erde an nichts.
Kreffte in allen Creaturẽ ſind eitelhende der Guͤtigkeit.
Gottes.
Weil nun Gott der HErr alle ding ordnet/ durch ſeine Weißheit/ ſo ha Er auch vnſer Creutz verſehen.
Darum wir auch nicht murren ſollen/ ſondern Gottes Weißheit pruͤfen/ vnd gedult lernen.
Dann es kann nicht anders gehen dann wie es GOtt ordnet vnnd veꝛſehen hat.
Nicht allein aber das/ was vns inſonderheit widerfehret/ iſt die allerweißlichſte Ordnung GOTtes/ ſondern auch alle groſſe Landplagen/ Hunger/ Krieg/ Peſtilentz/ Verenderung der Reiche: Alſo wann wir dencken/ es ſey lauter Zerruͤttung/ Verderbung/ vnd Vntergang/ ſo iſt die allerweißlichſte Ordnung Gottes.
Welches wir aus den Bibliſchen Hiſtorien abnehmen koͤnnen/ da Hunger/ Krieg/ Peſtilentz/ Zerſtoͤrung der Reiche der Welt/ Vntergang deß Juͤdiſchen Reichs vnd Keyſerthumen beſchrieben ſein/ die Gefengnus vnnd anders vielmehr.
Sap. 3. Ich mercke das alles was Gott thut das beſtehet immer/ man kan nichts dar zu noch abthun/ vnnd das thut Gott das man ſich fuͤr Im fuͤrchten ſol.
Es mus alles gehen wie es Gott ordnet vnd das iſt die hoͤchſte Weißheit Gottes.
Was vns in Gottes Wercken nerriſch deucht iſt das allerweiſeſte.
Item. Sap. 3. Sihe an die Wercke deß HErrn/ wer kan das ſchlecht machen das er kruͤmmet.
Wenn wir nun ſolch es recht anſehen/ ſo muͤſſen wir bekennen/ Gott hette es nicht weißlicher machen koͤnnen.
Alſo iſts mit den Verfolgungen im newen Teſtament/ mit vnſerm HERrn Jeſu Chriſto/ mit dem H. Evangelio/ mit den H. Marterern/ vnnd allen andern dingen.
Daß deucht vns alles widerſinniſch/ vnnd nerriſch/ vnnd iſt doch die hoͤchſte Weißheit GOttes.
Wie wir nun ſollen in den wunderlichen Gerichten GOTtes dem lieben Gott daß Lob der Gerechtigkeit geben:
So ſollen wir auch jhm in den wunderlichen Verenderungen der Welt/ vnnd in allen vnſern Creutz vnd Leiden daß Lob der Weißheit geben/ daß Er auch alles boͤſe zum guten Ende richten vnnd aus boͤſen gutes machen kan/ das alſo in allen dingen ſeine Weißheit leuchtet/ wie verwirret ſie vns auch duͤnckẽ/ gleich wie aus allen ſeinen Gerichten ſeine Gerechtigkeit.
Sonderlich aber ſiehet die liebhabende Seele GOttes Weißheit in der Widerbringung vnd Erloͤſung Menſchliches Geſchlechts/ vnd in der Ernewerung der Menſchlichen Seele/ vnd jhrer Kraͤffte.
Dann ſo hats der Weißheit Gottes gefallen/ daß das verdorbene Bilde Gottes im Menſchen durch daß Goͤttliche weſentliche Ebenbilde Gottes das iſt durch Chriſtum ernewert wuͤrde.
Dann nach dem der Menſch die ſelige Weißheit/ daß ſchoͤne Liecht deß Verſtandes durch die Suͤnde verlohren hette/ dadurch er Gott recht erkante vnnd in die euſſerſte Blindheit/ Ja in die ewige Finſterniß gerahten war/ vnd auch darin hette bleiben muͤſſen/ iſt Gottes Sohn/ welcher iſt die ewige Weißheit deß Vaters/ Menſch worden/ vnnd den Menſchen ein Liecht deß Lebens worden/ daß Er die jrrende wider zu rechte brechte/ die Vnwiſſenden lehrete/ die Suͤnder zu ſich lockete/ vnd daß Liecht deß Erkantnus Gottes durch den Glauben vnd den H. Geiſt wider anzuͤndete/ ja ſich ſelbſt mit des Menſchen Seelen vereinigte/ vnd darin leuchtete.
Hoͤchſte weisheit Gottes/ in deß Menſchẽ widerbrin gung.
Joh. 12.
Daß ewige Liecht iſt den Menſchẽ das liecht
deß Lebensworden im ver ſtande.
Ernewerung deß Bildes Gottes.
Fuͤrs ander/ nach dem deß Menſchẽ wille gantz von GOtt abgewand vnnd verkehret war/ Ja in einem lautern Vngehorſam verwandelt war/ vnd GOtt in allen dingen widerſtrebete/ iſt GOttes Sohn Menſch worden/ auff das Er vns ein Exempel deß vollkommenen Gehorſams wuͤrde/ vnd vnſern boͤſen Willen heilete/ ſeinen guten Wilien in vnſer Hertz pflantzete/ vnd vnſern Willẽ durch ſeinen H. Geiſt ernewerte/ auch vns ſeines H. Gehorſams durch den Glauben theilhafftig machte/ wie zum Gal. 3. geſchrieben iſt.
Daß wir den verheiſſenen Geiſt durch den Glaubẽ empfangen/ Ja ſich mit vns vereinigte/ vnd in vns leben te/ das vnſer wille auch Gott gleichfoͤrnag wuͤrde.
Chriſtus ernewert vnſern willen durch ſeinen H. gehorſam.
Fuͤrs dritte/ weil die affecten vnſers Hertzens vnd alle Kreffte Gott widerſtrebeten/ vnnd alles tichten vnd trachten deß Menſchlichen Hertzens immer boͤſe von jugend auff/ iſt Gottes Sohn/ der die Liebe ſelbſt iſt/ Menſch worden/ auff das er vns ein gantz new Hertz machte/ Gottes Liebe einpflantzte/ her tzliche demut vñ Sanfftmut/ vnd dz alte fleiſchliche Hertz hinweg neme/ vñ ſich mit vns vereinigte/ dz wir mit jm eines Hertzens/ Gemuͤts/ Sinnes vnd Geiſtes wuͤrden/ welches eitel Fruͤchte ſind/ ſeiner Allerheiligſten Menſchwerdung in vns.
Gen. 6.
Die ewige Liebe entzuͤndet vnſer Hertz.
Vnd dz iſt die hoͤchſte weißheit Gottes/ das er durch ſeinen lieben Son dẽ Menſchẽ alſo ernewert.
Dann gleich wie Gott durch ſeine Weißheit den Menſchen erſchaffen zu ſeinẽ vollkommenen Bilde: Alſo hat er jn durch ſeinen lieben Son welcher iſt die ewige Weißheit/ in dem er Menſch wordẽ/ new geſchaffen vnd widergeborn zum newen Bilde GOttes/ darin ſeine Weißheit/ Heiligkeit vnd Gerechtigkeit ewig leuchtẽ ſolte.
Dann darin ſtehet fuͤrnemlich das Bilde Gottes.
Ernewertes Bilde Gottes
Alſo iſt dz verdorbene Bilde Gottes im Menſchẽ durch dz weſentliche Ebenbilde Gotteswider ernewert durch Chriſtum:
Das XXXIV. Capittel.
Wie ein Menſch durchs Gebet die Weißheit Gottes ſuchen ſol/ dabey ein nuͤtzliches ſchoͤnes Tractaͤtlem/ vnd Vnterricht vom Gebet/ wie das Hertz dazu zuerwecken vnd in einem ſtillen Sabbat zubringen/ das Gott das Gebet in vns Wircke:
Begreiffet zwoͤlff Capittel.
Cap. 1.
Was wir in Adam verlohren haben finden wir gantz vnnd vollkommen in Chriſto wider.
Col. 2. in Chriſto ſind alle Schaͤtze der Weißheit vnnd Erkentnis verborgen.
DEr Menſch iſt von GOtt auß einem Erdenkloß geſchaffen vnd formirt/ vnd durchs ſpiraculum vitæ mit einer lebendigen vnſterblichen Seele begabet/ welche gezieret worden mit vollkommener Weißheit/ Gerechtigkeit/ Heiligkeit vnd Seligkeit als mit dem Bilde Gottes.
Denn wo die Weißheit GOttes iſt/ da iſt auch die Seligkeit/ vnd wo die Seligkeit iſt/ da iſt auch die Weißheit Gottes.
Sap. 6. Es gefelt Gott niemand/ er bleibe denn in der Weißheit.
Alſo hat dem Menſchen nichts gemangelt im Paradies.
Aber nach dem er ſich durch Verfuͤhrung der Schlangen von Gott abgewand/ vnnd in die Suͤnde gefallen/ iſt diß Bildnis Gottes im Menſchen verblichen/ vnd iſt ſolcher Weißheit beraubet worden/ darneben auch in gewalt deß Teuffels/ Todes/ vnd alles Elendes geraten.
Dann in dem durch ſolche Vbertretung das Goͤttliche Bild gantz verdorben/ ſahe vnd befand der Menſch nach dem Fall nichts mehr dann ſeinen eigenen Schaden/ Truͤbſal/ Blindheit/ vnd Verdamnus.
Sap. 9.
Der mẽſch durch die Suͤnde/ aus der ſeligen Weißheit in die vnſelige torheit gerathen.
Damit aber Adam/ das iſt/ alle Menſchen in Adam nicht gantz verduͤrben/ ward Gott ſelber Menſch/ das iſt/ Er lies ſeinen Sohn Menſch geboren werden von einer Jungfrawen.
Derſelbe Sohn hat vns wiederumb den Weg der Seligkeit vnd Weißheit gezeiget mit ſeiner Lehr vnnd Leben/ als mit einem Fuͤrbilde vnd Form/ welcher wir ſollen nachfolgen.
Dann in dem Er durch ſeinen bittern Todt vns erloͤſet hat von allen ſuͤndẽ/ befihlt er auch darneben/ dz wir wandeln ſollẽ/ gleich wie er gewaͤdelt hat.
1. Joh. 2.
Alſo werden wir durch den Glauben auß Ihme wiedergeboren zu Kindern Gottes/ vnd werden Soͤhne vnd Kinder in dem Son vnd mit dẽ Son.
Dann gleich wie er iſt: Alſo ſind wir auch in diſer welt.
1. Joh. 4.
In dieſem Sohn ſind verborgen alle Schaͤtze der Weißheit Gottes Dann was wir in Adam verlieren/ finden wir in Chriſto gantz vnd vollkoͤmlich wieder.
Rom. 5. In Chriſto finden wir alles wider wz wir in Adam verloren.
Wollen wir aber in dieſer zeit den Anfang ſolcher Schaͤtze ſchmecken/ vnnd die Weißheit beſitzen/ ſo muß es durch Beten/ Suchẽ/ embſiges anklopffen geſchehen.
Dann niemand mag in das Reich GOttes kommen/ er wandele dann in der newen Geburt/ vnnd bitte dann darumb.
Niemand mag von Suͤnden loß/ vom Teuffel errettet werden/ er thue denn Buſſe/ vnd bete im Namen Chriſti.
Dann ob ſchon alle Guͤter durch Chriſtum zuvor erlanget/ vñ erworben ſind/ ſo mag doch keiner derſelbẽ theilhafftig werden ohne durch den Glauben/ durch welchen er auch muß beten/ ſuchẽ vnd anklopffẽ.
In ſum̃a es muß alles võ obẽ herab durchs Gebet erlanget werden.
Ohn Gebet wird nichts erlangt.
Jac. 1.
O ewiger Vater vnd Gott/ lehre mich durch deinen Geiſt erkennen/ das/ gleich wie ich in Adam ſterbe/ vnd alles verliere/ auch in Chriſto wider lebendig werdẽ/ vnd alles reichlich widererfangen moͤge.
Hilff / dz ich mir ſelbſt abſterbe durch taͤgliche rewe vnd buſſe/ mich dir gantz laſſe vñ ergebe/ ſo werde ich gewiß in Chriſto meinẽ Erloͤſer alle verlorne Guͤter wieder erlangen vnd vberkommen/ Amen.
Schon gebetlein wie wir in Chriſto alles wider erlangen.
CAPVT II.
Wie groſſer Schade entſpringe vnnd folge/ ſo man das beten vnterleſſet.
Jar. 4. Ir habt nichts drumb das jhr nicht bittet.
Matth. 7. Luc. 18.
1. Wird Gottes vnd deß Herrn Chriſti Befehl vbertreten.
Der gebeut ohn vnterlas zu beten/ nicht ſeinenthalben/ dann Er ohn das weis/ was wir beduͤrffen/ ſondern vnſerenthalben/ damit wir gewar werden deß Schatzes vnd Erbtheils von GOtt.
Nicht beten iſt eine groſſe Suͤnde wider das erſte vnd ander Gebot/ gleich wie Gott leſtern/ fluchen/ ꝛc.
So groſſe Suͤnde/ wo nicht groͤſſer/ als ſich ſelber toͤdten.
Warumb Gott beten heiſſet.
Pſal. 50. Joh. 16.
Nicht beten iſt eine Verachtung Gottes.
2. Iſts eine Verachtung der thewren Verheiſſung Gottes/ die Er an ſeinen Befehl henget:
Invoca eripiam petite, accipietis (omnia) Ruffet mich an/ bittet/ ſo werdet jhr nehmen.
Vnd wird alſo Gott fuͤr einen nichtigen loſen Mann gehalten der Zuſage/ vnnd nicht halte/ deſſen Guͤter nichts werth ſeyn.
3 Wann das Gebet nicht ohn vnterlas geuͤbet wird/ ſo nimpt der Glaube ab/ vnd verleuret ſich allgemaͤch/ welcher doch ein Krafft vnnd Stercke ſeyn mus deß Menſchen.
Dann mit Waffen vnd Leibes ſtercke koͤnnen wir Suͤnde/ Todt Teuffel nicht vber winden/ ſondern durch den Glauben in Chriſto.
Das Gebet iſt eine Narung deß Glaubens.
Dadurch muͤſſen wir die Krafft deß Glaubens vben.
Das iſt die Weißheit vnd das ewige Leben die wir ſuchen ſollen.
1. Joh. 5. Ohn Gebet verliſcht der Glaube.
4. Der HErr Jeſus Chriſtus weichet von denen die nicht beten/ ſo werden ſie blind/ wandeln in Finſternus/ erkennen ſich ſelbſt nicht noch Gott/ GOttes Wille bleibet in jnen vnerkant.
Sie berauben ſich ſelbſt Gottes vñ ſeines Reichs vnd weil ſie kein Liecht haben Gottes willen zuerkennen/ muͤſſen ſie in der Anfechtung groſſe Puͤffe leiden/ offtmals wol gar verzweiffeln/ wo aber der H. Geiſt vnd Glaube iſt/ wird auch die Welt vberwunden.
Pſal. 145.
Chriſtus das ewige Liecht weichet von den Bettloſen.
5. Folget hier aus ein ſicher frech Leben in allen ſuͤnden vnd ſchanden/ aus einem Laſter ins ander/ denn ein nichtbetender fuͤhlet nicht wie tieff er in ſuͤnden ſtecke/ thut dem Teuffel Thuͤr vnd Fenſter auff.
Die Guͤter der Welt/ ſo jhm Gott mitteilet/ Geſundheit/ Reichthum meinet er fallen jm ohne gefehr zu/ oder bekom̃e es durch eigen Fleiſch vnd Arbeit ohne Gott/ vnd wird alſo ſeinen Schoͤpffer vndanckbar.
Alle ſuͤn de vnd vndanckbarkeit iſt bey einem Bettloſen.
6. Weil der Menſch nach dem Fall in gefahr lebet leibes vñ der Seelen/ ſo wirfft er ſich auch in gewalt des Teuffels der boͤſen Geiſter/ vnd allen boͤſen Menſchẽ/ die dem Teuffel gleich/ auch den From̃en nachſtellẽ/ oͤffentlich vnd heimlich zuverderben/ wer nun ohn gebet lebet der wird von ſolchem Vngluͤck getrieben wie ein Schiff von Wellen deß Meers/ hat kein ſchutz/ huͤlff noch troſt wider ſolchegefahr.
Homo homini Diabolus.
Ein nicht betender dem Teuffel vnd allen ſeinen weg zeugen vnterworffẽ
7. Ein ſolcher iſt der vngluͤckſeligſte in ſeinem wandel vnd Leben/ ſtehet jmmer in angſt vnd furcht/ iſt vngewiß vnd zweiffelhafftig/ wie ſein vorhaben ein außgang gewinnen werde/ mit muͤhe vnd arbeit ſuchet er/ vnd findet ſtuͤckwerck/ zu letzt kan es doch nicht wol gerahtẽ.
Es ſagt wol die Schrifft/ es gehe den Gottloſen wol/ ſie gruͤnen vnd bluͤẽ ein zeitlang/ aber ehe du dich vmbſiheſt/ ſind ſie nim̃er da.
Wie ein Pfeile durch die Lufft fehret/ vnd man ſiehet ſeinen weg nicht/ oder ein Vogel vber die Stadt fleucht/ wie der rauch verſchwindet/ die ſprew verwehet wird: Alſo ſind die Gottloſen.
Aber die da betẽ/ gruͤnen wie ein Palmbaum an den Waſſerbechen ꝛc.
Der Gerechte muß viel leiden/ Aber die Gottloſen ſiebenmal/ Ja hundert mal mehr die Helle zuerlangen/ als die Frommen den Himmel.
Pſal. 9.
Ein Betloſer der vnſeligſte Menſch im leben.
vnd Todt.
Pſalm.
37.
Sap. 5.
Pſal. 1. 29. Pſalm.
34.
Syra. 40.
O gnediger vnd guͤtiger Vater/ du weiſt ſehr wol/ daß der Menſch durch ſeine faulheit vnd nachleſſigkeit ſich ſelber quelet vnd plaget/ in dem er dein Gebot verleſt/ das Gebet verſeumet/ deine vngezweiffelte zuſage vnd troͤſtliche Verheiſſung vernichtet vnd gering ſchetzet.
Darumb treibeſtu jn ſo hefftig zum anruffen.
Dann du biſt ein Liebhaber der Creaturẽ/ vnd wilt keinen verderben laſſen/ ſo viel an dir iſt.
Lere mich ſolches bedenckt/ auff das ich in Chriſto Jeſu deinem Son recht mag beten/ ſo werde ich gewißlich fuͤr allem obgemelten Schaden vnd Vnrath bewart vnd ſicher ſein/ AMEN.
Schoͤn ge betlein/ warumb GOTt ſo hefftig zum gebet treibet.
CAPVT III.
Das der Menſch groſſen Nutz vnd Frommen habe von ſtetiger vbung des Gebets.
Joh. 16. Bittet ſo werdet jhr nehmen daß ewre Freude vollkommen ſey.
DEr Menſch nach dem Fall iſt faul vnnd vngehorſam worden zu allen Goͤttlichen ſachen.
Daß er nun darinne nicht bleibe noch verderbe/ ſol er ſich durchs Gebet auffmuntern vnd erwecken durch mancherley betrachtungen/ vnd erſtlich bedencken den groſſen Nutz/ Troſt vnnd Frommen deß H. Gebets/ daß er nemlich den einigen wahren lebendigen Gott bekenne/ ehre/ anbete vnnd keine frembde Goͤtter tichte vnd anruffe/ ſondern den einigen wahren Gott deſſelben befehl vnd gebot hat er in acht als ein gehorſam Kind/ bittet/ ſuchet/ klopffet/ ruffet/ preiſet ſeinen Schoͤpfer/ Vater vnd Seligmacher/ ꝛc.
Ein wahrer Beter bekennet den waren Gott.
2. Zu dem verachtet er nicht die Zuſage Gottes/ ſondern gibt mit ſeinem Gebet zu erkennen/ daß ſie hoch zu achten/ vnnd der warhafftige Gott nicht woͤlle noch koͤnne liegen.
Bekenner Gottes Warheit.
3. Zum dritten/ der Glaube nimpt zu/ wechſet taͤglich wie ein Baum:
Denn im Glauben ſtehet alle vnſere Krafft/ Troſt/ vnd ſtercke wieder alle vnſere Feinde vnnd wiederwertigkeit/ ja er iſt der Sieg/ der die Welt vberwindet/ auch die Vngleubigen/ ſo vns vbels wuͤnſchen.
Im Gebet wechſet der Glaube.
1. Joh. 5.
4. Vber das empfahen wir den heiligen Geiſt/ das iſt/ wir geben jhm raum vnd ſtatt zu herrſchen/ er bleibt vnd macht wohnung bey vns/ wir werden erwecket in den warhafftigen Liecht vnd erkantnis Gittes/ daß wir ſeinen willen recht verſtelen/ vnnd bleiben im Reich GOTtes thel hafftig aller Himliſchen Guͤter.
Luc. 11. Beten ver mehret vns die Gabẽ des Geiſtes. Joh. 14.
Zach. 12.
5.
Auch verhuͤten wir hiedurch ſieherhei/ wiederfechten den Suͤnden/ Fleiſch/ vn/ Blut/ wandeln im froͤlichen Gewiſſen vben/ eine ſelige Ritterſchafft/ behalten den Glauben vnd gut Gewiſſen.
Aber kem pffet wieder eignes Fleiſch vñ Blut.
1 Tim. 1.
Gebet kempffet wider des Teuffels Reich. Eph. 6. Prov. 18.
Pſal. 31.
6. Deßgleichen wiederſtehen wir groſſer anfechtung/ gefahr/ vnnd elende/ dem Teuffel/ boͤſen Menſchen.
Dann das Gebet iſt ein ſtarcker Turm wieder alle Feinde/ eine feſte Burg Gottes/ zuder wir durchs Gebet fliehen.
Vnd ob der Teuffel oder boͤſe Menſchen ein eingrieff thun/ muß es doch den frommen zun beſten gereichen.
7. Letzlich kan ein ſteterbetender Menſch ſich immer frewen im H. Geiſt mit danckbarkeit nach der Lehre S. Pauli 1. Theſſ. 5. Semper gaudete, inceſſanter orate, in omnibus gratias agite, das iſt/ frewet euch allezeit/ bete ohne vnterlaß/ ſeid danckbar in allen dingen.
Keine angſt/ keine vnluſt/ bekuͤmmernuͤß/ Traurigkeit entſtehet aus dem Gebet/ ſondern freude/ wonne/ luſt wegen des lieblichen geſprechs mit Gott dem ewigen Koͤnige.
Vnd nach dem Gebet wird man gewiß/ vnſere Sachen werden einen gluͤcklichen außgang gewinnen.
Alle ſorge werfft auff den Herrn.
Gott iſt nahe/ ſorget nicht/ Befehle dem Herrn deine Wege/ ꝛc. Alle kummernuͤß entſtehen aus dem mißtrawen gegen GOtt:
Das mißtrawen koͤmpt von vnterlaſſung des gebets.
Der Glaube vnnd das Gebet trawen Gott/ vertreiben alle ſorge/ ꝛc.
Aus dem Gebet kõt freude vñ friede.
1. Petr. 1. Phil. 4. Pſal. 37.
O Herr Gott/ hilff mir/ daß ich erkenne/ wie du mich treibeſt/ vnnd vermaneſt zu meinem groſſẽ nutz/ nemlich/ zu dem wahren Gebet/ damit aller nutz erlanget wird/ erwecke mich/ ſo erwache ich/ ermuntere mich/ ſo ſtehe ich auff/ vnd folge Chriſto nach allein/ Amen.
Gebetlein
CAPVT IV.
Das ein wahrer Chriſt viel lieber will den ſchmalen Weg in Chriſto wandeln/ als den breiten in Adam.
Rom. 5. Wir ruͤhmen vns der Truͤbſal.
Gen. 2.
DIe Schrifft ſagt/ Adam ſey geſetzet in das Paradeiß/ vnd Gott hat jhn gezeigt den Baum deß Lebens vnd Todes/ vnd fuͤr dem Baum des Todes gewarnet/ da iſt er geſetzet zwiſchen Zeit vnd Ewigkeit/ daß er moͤchte nach dem ewigen vber ſich trachtẽ in dem engen Wege.
Alſo war jhm fuͤrgelegt Leben vnnd Todt/ Liecht vnnd Finſterniß.
Wie es nun mit Adam zugienge: Alſo iſt es noch.
Dañ nach dem Fall koͤmpt Chriſtus/ weiſet vns von Adam aus dem breiten Weg zu ſich ſelber in den engen Weg ohn allen nothzwang.
Dann er will keinẽ zwingen zur Verdamnis noch zur Seligkeit.
Er zeiget dir den Weg durch die fuͤrlauffende Gnade/ die da keinẽ Menſchen verſeumet/ er ſey Jung oder Alt.
Nun ſpricht Chriſtus:
Gehet ein durch die enge Pforte/ ꝛc. Matth. 7.
Chriſtus zwinget niemand ſondern lo cket jederman freũd lich durch ſeine Gnade.
Deut. 30.
Zwey wege: Einer in Adam/ der ander in Chriſto.
Hierauß ſiehet man klar zwey Wege:
Einen der Welt/ darauff viel wandeln/ vrſach/ ſie bleiben in Adam/ vnnd wollen deß Herrn Chriſti nicht: Den andern GOttes/ in welchem wenig wandeln/ weil ſie den breiten Weg in Adam lieber haben.
Gehe aber/ welchen Weg du wilt/ ſo muſtu etwas dulden/ es wird dir ſawr werden.
Lebeſtu nach der Welt/ ſo muſtu viel leiden/ vnnd koͤmpft nicht zum grunde der Warheit/ haſt endlich ewige Verdamnus.
Geheſtu im Wege GOttes durch Chriſtum/ vbeſt dich im Gebet/ ſo muſtu zwar auch mit Chriſto/ von der boͤſen Welt viel leiden/ aber du erkenneſt den grund der Boßheit/ vnd koͤmpſt endlich in das ewige Leben.
2. Tim. 2. ſterben wir mit jhm.
Wer da betet/ ſtreitet wider ſich ſelber/ vnd den Teuffel/ vberwindet ſich ſelber/ den alten Adam/ vnd alle ſeine Feinde/ vnd koͤmpt endlich in die ewige Ruhe mit Chriſto ſeinem Feldheuptman.
Im gleubigen Gebet iſt der Sieg.
Wer nicht betet/ der ſtreitet auch nicht wider ſeine Feinde/ ſondern iſt in jhrer Gewalt/ mus dennoch in der Welt viel leiden/ vnnd fehret endlich mit dem Fuͤrſten der Finſternus in die ewige Verdamnus.
Es iſt viel beſſer kempffen/ vnd hernach als ein Siegsman eingehen in die Freude dann nicht ſtreiten vnd doch viel leiden/ vnd hernach als ein Gefangener in das ewige helliſche Gefengnis geworffen werden.
O moͤchten die Menſchen ſolches mit fleiß bedencken/ gewißlich ſie wuͤrden der Welt ſatt werden/ ſich ſelbſt haſſen vnd verleugnen/ vnd dem einigen Chriſto auff dem engen Wege nachfolgen.
Daß wir ſolchs ernſtlich betrachten/ dem alten Adam in vns vrlaub geben/ den newen Menſchen Jeſum Chriſtum anziehen/ vnnd durch die enge Pforte eindringen zum ewigen Leben/ daß wolle in vns wircken vñ verleihen der ware Gottes Sohn Jeſus Chriſtus/ Amen.
CAPVT V.
Was ein Menſch fuͤrnemlich bedencken ſol/ damit ſein Hertz vber ſich zu Gott gerichtet werde.
Jer. 23.
Bin ich nicht ein Gott der nahe iſt vnd nicht ein Gott der ferne iſt ſpricht der HErꝛ.
AVff daß wir einfaͤltigẽ vnd anhebenden Menſchen zum innigen Gebet im Geiſt vnd in der Warhdit kommen moͤgen/ welches Gott allein erfordert vnnd haben will/ wollen wir erkleren etliche noͤtige Punct/ dardurch wir zum Gebet erwecker vnnd bereitet werden.
1. Das GOtt alle ding zuuor beſſer wiſſe/ was vns noth ſey/ ehe dann wir beten.
Matth. 6.
2. Das Gott aͤlle Menſchen locke/ reitze/ treibe/ vnd vermahne zum Gebet/ vnd auch gewiſſe erhoͤrung zuſage.
Pſal. 50.
3. Das Gott kein anſeher der Perſon ſey/ ſondern habe ſie alle gleich lieb.
Act. 10.
4. Das eben ſo groſſe Suͤnde ſey beten wegen eigener Froͤmmigkeit/ Wirdigkeit/ Heiligkeit/ als ſein Gebet vnterlaſſen wegen der Vnwirdigkeit vnd vergangenen Suͤnde.
Luc. 15.
Pſal. 32.
Johan. 4.
5 Das man Gott nicht weit duͤrffe nachlauffen an einen gewiſſen Orth/ ſondern jhn finde allenthalben.
Eſai. 42. Heb. 13.
6 Das GOtt in ſeiner Ewigkeit vnwandelbar bleibe/ vnd eine zeit ſo wol hoͤre als die ander/ vnnd mit nichten an gewiſſe zeit gebunden ſey.
Jacob. 3.
7. Das Gott lang zuvor komme/ vnd heraus gebe alle Natuͤrliche vnd vbernatuͤrliche Guͤter/ vnd doch keiner dieſelbe erlange noch genieſſe/ er bete dann darumb.
wacheauff der du ſchleffſt/ ſo wird dich Chriſtus erleuchten. Epheſ. 5.
Wer dieſe Stuͤck teglich betrachtet vnd vbet/ deß Hertz vnd Gemuͤte wird ernewert vnd erwecket vom Schlaff/ gereiniget vnnd geleutert von Irrthumb vnd Blindheit/ beſtetigt vnd befeſtigt im grunde der Warheit/ auffgerichtet zu Gott/ angezuͤndet zum Gebet.
Dann daraus folgen dieſe Lehren.
Pſal. 145.
1. Das Gott heiſſe/ treibe/ vnd vermahne zum Gebet nicht ſeinenthalben/ als wuͤſte Er vnſer anliegen nicht/ ſondern vnſerentwegen/ daß wir durchs Gebet erwecket/ auch ſolches erkennen vnnd wiſſen.
2. Das Gott vnſers Gebets vnd langer erzehlung nicht beduͤrffe/ ſondern komme vns zuvor mit ſeiner gegenwertigen Allwiſſenheit.
Eſai. 65.
Pſal. 139.
3. Das Gott durch vnſer Geſchrey/ Faſten vnd Wachen nicht erwecket werde/ Dann Er allezeit ein wachendes Auge iſt: Sondern der Menſch muͤſſe durch ſolche Vbungen vom Schlaff der Suͤnden erwecket werden.
Pſal. 33. 34.
4. Das Gott ſey tauſentmal bereiter zu hoͤren vnd geben/ dann der Menſch zunehmen.
Jer. 32.
5. Er ſey vnmaͤßlicher Guͤte vnnd Barmhertzigkeit gegen dem Menſchen.
Der Menſch aber vnmaͤßlicher faulheit vnd Nachleſſigkeit im beten/ ſuchen vnd anklopffen.
Pſal. 103. Matth. 7.
6. Dz Gott vnparteiſch gerecht bleibe in allen ſeinen Wercken/ vnd keine Vrſach vnſer Blindheit/ vnwiſſenheit/ mangels oder elẽds/ ſondern der verkerte Mẽſch ſelber/ der nit bitten noch ſuchen wil.
Deut. 32.
Pſal. 92.
Deut. 32.
Pſal. 92. Johan. 4. Luc. 10.
7. Ein wahrer Anbeter hat an allen Ortern/ Zeiten/ einen freyen Zutrit zum Vater in Chriſto/ im Geiſt vnd Warheit mit Gott zu handeln/ ſo fern er ſich ſelber nicht auffhelt.
Pſal. 94.
8. Ein Fauler vnd Veraͤchter deß gebets beraubet ſich ſelbſt deß Leiblichen geſprechs mit Gott.
Strafft alſo ein jeder Suͤnder ſich ſelbſt.
9. Ein fleiſſiger Anbeter frommet vnd nuͤtzet jhm ſelber nicht vor ſich ſelbſt/ ſondern durch die Goͤttliche fuͤrlauffende gnade/ welche allen Menſchen zuvor kompt ohn vnterſcheid.
Wem diß fuͤnffte Capittel vnbekant iſt/ der iſt noch weit von Chriſto/ hat der warheit noch wenig geſchmeckt: wers aber weiß/ vnd nit gleubet/ der thut ſehr vnrecht/ wers gleubet/ vnd vbet es nicht/ erwecket ſich nicht/ lebet in dẽ Tag/ gleich als zweiffelt er daran:
Der iſt ein groſſer Suͤnder/ vnd muß deſto mehr ſtreiche leiden/ dann der vnwiſſende.
Darumb mag ein ſolcher wol zuſehen/ daß erſich bekere ſonſt wird er in Suͤnden vmbkommen.
O guͤtiger HErr vnd Vater/ wecke mich auff durch deinen Geiſt/ daß ich ſolches nicht allein wiſſe/ ſondern auch im wahren Glauben vbe/ vnd ein warhafftiger Anbeter werde im Geiſt vnd in der Warheit/ AMEN.
CAPVT VI.
Daß der allwiſſende Gott alles wiſſe vnd hoͤre/ was wir beduͤrffen/ ehe dann wir anfahen zu beten.
Pſal. 159. Du verſteheſt meine gedancken von ferne.
SOlches iſt gegruͤndet Matth. 6. Ewer Himmliſcher Vater weiß waß jr beduͤrffet/ ehe dañ jr betet.
Pſal. 139. Du verſteheſt alle meine gedãcken von ferne.
Pſ. 94.
Der dz Ohr gepflantzet/ ſolt der nit hoͤren.
Heb. 4.
Er iſt ein Richter der ſinne vnd gedanckẽ.
Man darff Gott nit mit langẽ wortẽ vnſer anliegen fuͤrtragen wie einem ſterblichen Menſchen.
Dann fuͤr ſeinen Augen ſind alle zeiten nur eine Zeit oder Blick/ in welchem er alle vergangene vnd zukuͤnfftige ding ſiehet gegenwertig.
Darumb hat er vnſere Haar gezehlet/ ehe wir geboren waren/ weiß alle vnſere gedancken/ ehe wir beten.
Summa ſeinen Augen iſt alles offen.
Alſo muͤſſen einfeltige/ anhebende ſich erwecken zum Gebet/ daß ſie Spruͤche haben der H. Schrifft/ den Nutz derſelben betrachten/ vnnd in kurtze Gebetlein faſſen:
Die geuͤbten aber ſehen es ſelbſt.
Wann ich im blachen Felde gehe am Tageliecht/ ſo vmbgreiffet mich ſolches Liecht gantz.
Were es nicht Leiblich/ ſondern Geiſtlich/ ſo durchdrunge es meïnen Geiſt auch: Alſo ſind alle Geſchoͤpffe ſichtbar vnd vnſichtbar fuͤr den Augen Gottes.
Er durchdringet vnd vmbgreiffet alle ding/ es hindert Ihn nichts.
Die Finſternuß muß fuͤr Ihm liecht ſein/ wie der Tag/ wie im 139. Pſal. ſtehet.
Wie eine lautere ſchoͤne Criſtall oder Waſſerblaſe in meiner Hand/ darinnen auch fuͤr meinen leiblichen Augen das goringſte Haͤrlein oder Steublein nicht kan verborgen bleiben: Alſo/ vnnd noch weit mehr ſind alle Geſchoͤpff/ vnd alle Gedancken fuͤr dem Geiſt GOttes/ welcher das Auge ſelber iſt/ ſonſt hat Er kein ander Auge.
Diß iſt den Geubten auch nuͤtze/ damit ſie jhre Hertzen reinigen vom groſſen dicken Nebel der Blindheit vnd Vnwiſſenheit.
Es machet ſie auch wacker zum wahren Gebet/ dadurch wir ermuntert vnnd erwecket werden/ zu ſehen vnd zuerkennen/ was wir zuvor nie geſehen noch erkant haben.
Viel meinen/ was ſie nicht ſehen noch wiſſen/ das ſehe vnd wiſſe Gott auch nicht.
Welches eine groſſe Blindheit vnnd Vnwiſſenheit iſt/ zur Rache vber den der ſie hat.
Bey Gott iſt kein vnterſcheid der zeit/ er hoͤret vnſer Gebet allezeit.
Jer. 31.
Sap. 7.
Sap. 1. Gott iſt Zeuge vber alle ge dancken/ vnd kennet alle hertzen gewis.
O Allmechtiger ewiger Gott vnnd Vater/ der du biſt ein Hertzenkuͤndiger/ vnd Richter der Sinne vnd Gedancken/ der du alle ding zuvor ſieheſt/ hoͤreſt vnnd weiſſeſt/ ehe ſie bey vns Menſchen geſchehen:
Ich komme/ vnd bringe meine Anliegen fuͤr dich/ nicht der meinung/ dich durch mein geſchrey zuerwecken/ als wiſſeſtu es nit zuvor/ ſondern das ich mich ſelbſt erinnere vnnd erwecke zuverſtehen vnd zuerkennen/ wie du alle meine anliegen kenneſt/ ja alle meine Haar auff meinem Haupt ſelber zehleſt.
Hilff/ lieber Vater/ daß ich ſolches recht wiſſe vnnd betrachte/ dadurch mein Hertz in deinen gnedigen willen ſetze.
Dann der iſt der allerbeſte/ vnd daß ich in voller gelaſſenheit/ vnd geduͤldigem außwarten verharre/ AMEN.
Pſal. 9.
Apoc. 2. Matt. 10.
CAPVT VII.
Gott Reitzet/ Locket/ Vermanet/ Treibet alle Menſchen zum Gebet/ ſagt allen zu gewiſſe erhoͤrung.
Joel. 2. Wer den Namen deß HErren wird anruffen/ der ſol errettet werden.
DIß ſol fuͤr allen dingen betrachtet werden.
Dann wiſſen/ das Gott alle ding zuvor weiß/ iſt nit gnug/ man muß auch wiſſen/ das GOtt das beten fordert vnd Erhoͤrung zuſaget.
Joh. 16.
So jr den Vater etwas bitten werdet in meinem Namẽ/ ſo wird ers euch geben.
Matth. 7. Wer da bittet/ der empfehet/ wer da ſuchet/ der findet/ wer anklopffet/ dem wird auffgethan.
Luc. 18. Mann muß allezeit betẽ vnd nicht muͤde werden.
Jacob.
1.
So jemand vnter euch Weißheit mangelt/ der bitte von GOtt/ der da gibt einfeltig jederman/ vnnd ruͤckets niemand auff/ ſo wird ſie euch gegeben werden.
1. Joh. 5.
So wir etwas bitten nach ſeinem willen/ ſo erhoͤret er vns.
Matth. 21.
Was jr bitten werdet/ ſo jr gleubet/ ſo werdet jrs empfahen.
Da ſtehet der Befehl vnnd Zuſage/ wer hiedurch nicht bewogen wird/ mus ein ſteinern Hertz haben:
Wers nicht gleubet/ hat ein heilloß Hertz/ iſt nicht werth/ daß er Menſch heiſſe.
Diß iſt nicht vnbekant/ warumb gleuben wirs aber nicht?
Oder warumb beten wir nicht?
Warumb werden wir nicht erhoͤret?
Warumb erlangen wir den heiligen Geiſt nicht?
Darumb/ daß wir nicht im rechten Glauben beten/ vnd GOtt ſtill halten vnd außwarten.
Dann der rechte Glaube/ helt GOtt ſtill in gantzer gelaſſenheit.
Wer aber zweiffelt iſt trewloß/ machet erſt ſein Gebet ſelbſt zu nichte.
Dann Gott kan jhm nichts geben:
Zum andern helt er GOtt fuͤr einen Luͤgener vnd ohnmechtigen GOtt/ der entweder nicht woͤlle oder nicht koͤnne geben/ was vns mangelt.
Diß ſind zwey boͤſe ſtuͤcke.
Gott fordert das Gebet ernſtlich võ vns.
Was fuͤr groſſe ſuͤn de ſey nit beten im Glauben.
Der Glaube aber helt das Hertz ſtille/ macht es vehig Goͤttlicher gnaden.
Gott fordert nichts mehr vom Menſchẽ dann den Sabbath/ ruhe von allen ſeinen wercken/ von jm ſelbſt fuͤrnemlich.
Vnſer Geiſt vñ Gemuͤt iſt wie ein Waſſer/ daruͤber der Geiſt GOttes ohn vnterlas ſchwebet.
So bald es ſtille wird/ vnd von keinem Winde der zeitlichen Gedancken hin vnd her bewogen/ bleibet Gott darin/ ſpricht ſein krefftiges Wort in ſolch ſtill Waſſer.
Dieſer Blick iſt beſſer vnd edler dann die gantze Welt.
Beſiehe das achte Capittel Theologiæ Germanicæ, vnd D. Taulerum an vielen Ortern.
Stille Waſſer werden leichtlich erwermet von der Sonnen/ die ſchnellen rauſchenden Fluͤſſe ſelten oder gar nicht.
Der Vnglaube raubet Gott ſeine Ehre vnd Namen/ der trew vnd warheit.
Dardurch wird ein Chriſt gar zum Heyden vnnd verleugner Gottes.
Wo er darin bleibet/ iſt er gewiß ewiglich verdampt.
Hertzen Sabbat.
Vnglaubens Art vnd Schade.
O ewiger/ trewer vnd warhafftiger Gott/ der du nicht liegen kanſt/ ich erkenne durch deine gnade/ daß du alle Menſchen reitzeſt/ vermahneſt/ vnnd treibeſt zum Gebet zu jhrem groſſen nutz vnnd frommen/ erbeuteſt dich mit deiner guͤte allen gleich.
Hilff/ lieber Vater/ daß ich ſolches mit ernſte bedencke/ vnd dardurch zum rechten/ beſtendigen/ waren Glauben moͤge kom̃en/ auff daß ich deine groſſe guͤte an mir nicht laſſe vergebens ſein/ ſondern durch den Glauben dir ſtill halte/ vnd in beſtendiger Gedult auff dein Liecht in mir warte/ Amen.
CAPVT VIII. Gott iſt kein Anſeher der Perſon/ ſondern hat ſie alle gleich lieb.
Pſal. Du HErr biſt gut vnd gnedig/ vnd von groſſer guͤte allen die dich anruffen.
ICh weis nun/ daß Gott mein anliegen beſſer weis dann ichs jhm kan fuͤrbringen/ hat das beten befohlen/ vnnd Erhoͤrung zugeſagt:
Zweiffel aber daran/ ob Er auch mich heiſſe beten vnd erhoͤren wolle.
Da lerne/ daß Gott kein Anſeher der Perſon ſey/ ob wol die Blindenleiter aus etlichen Spruͤchen als Rom. 9. Mal. 1. vnnd dergleichen/ Gott wollen partheyiſch vnd zum Menſchen Feinde machen wider die klaren vnwiederſprechlichen Zeugnus der Schrifft/ die wir vns wol einbilden/ vnd dauon in keinem wege abtreiben laſſen ſollen.
Actor. 10.
Nun erfahre ich in der Warheit/ daß Gott die Perſon nicht anſihet/ ſondern aus allerley Volck/ wer jn fuͤrchtet/ vnd recht thut/ der iſt jhm angenehme.
Deut. 10 Der HErr ewer Gott iſt ein Gott aller Goͤtter/ vnd HErr aller Herren/ ein groſſer GOtt mechtig vnnd ſchrecklich/ der keine Perſon achtet/ vnnd kein Geſchenck nimpt/ vnd ſchaffet recht den Waiſen vnd Witwen/ vnnd hat die Frembdling lieb/ daß Er jnen Speiſe vnd Kleider gebe.
Gal. 2. Gott achtet das anſehen der Menſchen nicht. Coloſſ. 3. Bey Gott gilt kein anſehen der Perſon. Sap. 6.
Der/ ſo aller Herr iſt/ wird keines Perſon fuͤrchtẽ/ noch die macht ſchewen/ Er hat beyde die kleinen vnnd groſſen gemacht/ vnd ſorget fuͤr alle gleich.
Ezech. 33.
So war ich lebe ſpricht der Herr/ Ich habe keinẽ gefallen am Tode des Gottloſen/ ſondern daß ſich der Gottloſe bekere vnd lebe.
Wann ein Gottloſer fromm wird/ ſols jhm nicht ſchaden/ daß er iſt Gottloß geweſen/ vnd aller ſeiner Suͤnde/ die er gethan hat/ ſoll nicht gedacht werden.
1. Tim. 1.
Das iſt gewißlich war/ vnd ein thewer werthes Wort/ das Chriſtus Jeſus kommen iſt in die Welt die Suͤnder ſelig zu machen/ vnter welchen Ich der fuͤrnemeſte bin/ Aber darumb iſt mir Barmhertzigkeit wiederfahren/ auff daß an mir fuͤrnemlich Jeſus Chriſtus erzeigete alle gedult/ zum Exempel denen/ die an jhn gleuben ſolten/ zum ewigen Leben.
1. Tim. 2. Gott will/ daß allen Menſchen geholffen werde/ vnd zur erkantnuß der Warheit kommen.
2. Petr. 3. GOtt will nicht/ das jemand verloren werde/ ſondern das ſich zur Buſſe kere.
Solche vnnd dergleichen zeugnuß mache jhm ein jeder bekant/ damit er wiſſe/ wie GOtt keinen fuͤr dem andern liebhabe/ ſondern alle zugleich ohn vnterſcheidt.
Dann er hat ſie alle gleich geſchaffen zu ſeinem Bildnuß/ vnd durch Chriſtum wieder erloͤſet.
Er hat bey ſich ſelbſt geſchworen/ daß er keinen Suͤnder will verderben laſſen/ Gott koͤmpt vns allen zuuor mit ſeiner gnade:
Er wartet nicht biß wir wirdig werden:
Denn ehe wir zu jhm kommen/ kommet er zu vns/ ehe wir jhn kennen/ kennet er vns: Ehe wir jhn lieben:
Liebet er vns.
Er hat vns geliebet da wir noch ſeine Feinde waren. Rom. 5. Blind vnd Gottloß iſt der Menſch/ der da ſagen darff/ GOtt hab einen lieber als den andern.
Ein ſolcher verſchmehet die Goͤttliche Majeſtat/ macht Gott ſtracks Partheiſch/ zum Anſeher der Perſon.
Gott heiſſet vns alle beten/ vnd ſagt allen erhoͤrũg zu Pſal. 145.
Gottes gnediger wtile gegẽ alle Menſchen.
Das aber geſaget wird: Gott hab Jacob lieb/ vnnd Eſau haſſe er: Iſt nicht zu verſtehen von jhrem Menſchlichen weſen oder Abſoluto odio/ ſondern von der außſchlieſſung deß Erbtheils im gelobten Lande/ non de odio negatæ ſalutis, ſed terrenæ benedictionis.
Vnd ob wir gleich alle Suͤnder ſind/ jedoch liebet Gott die/ ſo jhn lieben/ fuͤr denen/ ſo in Suͤnden vnd Blindheit ſtecken bleiben/ vnd Gott nicht wollen fuͤr jren Vater erkennen/ noch Buſſe thun.
Daran Gott keinen gefallen tregt/ ſondern wolte viel lieber/ daß alle Menſchen ſelig wuͤrden.
Item: Er erbarmet ſich wes er wil/ vnd verſtocket/ wen er wil.
Iſt recht/ Er wil aber keinen verſtocken dann der ſich ſelbſt verſtocket durch ſeinen Vnglauben vnd Vnbußfertigkeit.
Solche leſt er/ wiewol vngerne/ fahren.
So ſind ſie gnug vnd allzu ſehr verſtocket.
Item: Es ligt nit an jemands lauffen/ ſondern an Gottes erbarmen.
Dann Gott leuffet vns zuuor/ erwehlet vns/ vñ nit wir ſelbſt.
Darumb iſts alles Gottes Gab vnd Gnade: Nichts ſol vns zugeſchrieben werden/ ob wir gleich etwas guts thun.
Rom. 9.
Wie die Spruͤche von der Verſtockung zuuerſtehen.
Rom. 9.
Diß iſt die rechte Erklerung ſolcher Spruͤche/ Aber die eigenſinnigen Koͤpffe drehen ſie nach jrer Vernunfft/ machen den hauffen der Verdampten groß aus GOttes Ordnung vnd verſehung/ aus Gott einen Menſchenfeind/ neidiſchen Saturnum/ der ſeine eigene Kinder freſſe vnd haſſe.
Daher nichts folget dann zerſtoͤrung des Glaubens/ verzweiffelung/ ein rohes wildes Epicuriſch Leben/ wie fuͤr Augen iſt/ Gott behuͤte vns fuͤr ſolchen ſtrickẽ des leidigẽ Sathans/ Amen.
O ewiger vnparteyiſcher Gott/ der du nicht achteſt die Perſon der Menſchen.
Liebeſt ſie alle gleich einen wie den and’n/ biſt alſo guͤtig/ daß du allen zuuor koͤmpſt mit deiner Gnade/ warteſt nicht/ biß der Menſch tuͤchtig werde/ ſond’n durch deine fuͤrlauffende Gnade machſtu jhn ſelber wirdig vnd tuͤchtig.
Lehre mich durch deinen Geiſt danckbarlich erkeñen ſolche deine vnermaͤßliche Guͤte gegen alle vnd vber alle.
Laß mir das Liecht auffgehen in meinem̃ Hertzen/ daß ich das gegenwertige mir eingethane Gut/ das herrliche Erbtheil den Schatz im Acker mit der blinden Welt nicht verleugne/ ſondern denſelben fleiſſig ſuche/ finde/ fuͤhle/ vnd in mir ſchmeckende gewahr werde/ AMEN.
CAPVT IX.
Beten wegen eigener Wirdigkeit iſt ja ſo groſſe Suͤnde als gar nicht beten wegen vorbegangener Suͤnde.
Luc. 15. Vater ich hab geſuͤndiget im Himmel vnd fuͤr dir/ vnnd bin nit werth daß ich dein Sohn heiſſe.
SO einer betet wegen ſeiner Froͤmmigkeit oder Heiligkeit/ bleibt er nicht in der mitte in Einfalt wie ein Kind/ ſondern lencket ſich zur Rechten/ leufft vor Chriſto her wie ein Dieb vnnd Moͤrder/ ſtilt jhm ſeine gebuͤrliche Ehre/ (Dann er allein vnſere Gerechtigkeit/ Wirdigkeit/ vnnd Froͤmmigkeit ſein ſoll/) vnd ſchreibet es ſeinen nichtigen Wercken zu/ als verdiene es der Menſch vnd nicht Chriſtus allein/ als erhoͤre Gott das Gebet wegen Menſchlicher wercke/ vnnd nicht vmb ſeines Sohns willen/ Da doch geſchrieben ſtehet:
Bey dir gilt nichts dann Gnade vnd Gunſt.
So wenig der Menſch hilfft dem Sonnenſchein ſo wenig helffen vnſere Wercke der Gnaden Gottes.
Abraham/ Iſaac/ Jacob/ Elias ꝛc.
Sind alle auß Gnaden ſelig worden/ haben alle ſagen muͤſſen: Ne intres in iudicium.
1. Cor. 1.
Pſal. 130.
Schoͤn gleichnis.
Vnterleſſet aber jemand das Gebet wegen ſeiner vorbegangenen Suͤnde. achtet ſich derwegen vnwirdig/ vnd vnheilig/ der felt auß der mitten zur lincken Hand in ſein elend vnd jammer/ nemlich in die leſterung deß Sons Gottes/ vnd da er darinnẽ verharret/ fellet er in endliche verzweiffelung/ gleich als were Chriſti Leiden vnd Todt nicht gnug fuͤr die Suͤnde der gantzen Welt.
Dawider ſoll man ſich auffrichten mit dieſem Spruͤchen:
Ob bey vns iſt der Suͤnden viel.
Wo die Suͤnde mechtig iſt/ da iſt die Gnade viel mechtiger.
Noſtra miſeria invocat miſericordiam Dei, noſtra infirmitas Dei virtutem, noſtra indignitas Dei Maieſtatem, noſtra in iuſtitia Dei iuſtitiam.
Vnſer elend ruffet an GOttes Barnthertzigkeit/ vnſere Schwachheit/ Gottes ſtercke/ vnſere Vnwirdigkeit Gottes herrliche Mayeſtat/ vnſere Vngerechtigkeit Gottes Gerechtigkeit.
Es iſt ein tewres werdes Wort/ ꝛc.
So war als ich lebe ꝛc.
Es iſt nichts verdãlichers ꝛc.
Es ſol dẽ bekereten nit ſchadẽ/ daß er gottlos geweſt/ ꝛc. Darumb werden dich bitten alle Heiligen/ ꝛc. Sey nicht allzu gerecht/ auch nicht allzu Gottlos/ ꝛc. Werden wir vnſere Suͤnde bekennen/ ꝛc. Seine Gerechtigkeit ſiehet vom Himmel.
Niemand ſol das ge bet vnterlaſſen wegen ſeiner vnwirdig keit.
Rom. 5.
Pſal. 42. Abijßim abijſſum in vocat.
1. Timo.
1. Ezechi.
33. Roma.
8. Ezechi.
18. Pſalm.
32. Prediger Salom.
7. 1. Joha.
1. Pſalm.
84.
Solte ich nicht ehe beten/ ich befuͤnde mich dann wirdig oder tuͤchtig/ ſo muͤſte ich nimmermehr beten.
Solte mir GOtt nicht ehe zu huͤlffe kommen/ oder etwas geben/ ich were dann heilig oder gerecht von mir ſelber/ ſo muͤſte Er mir nimmermehr etwas geben.
Lieber Mẽſch was wiltu dem geben/ der deines guten nicht bedarff?
Was wolteſtu mit deinen nichtigen Wercken oder Froͤmmigkeit von Gott erwerben?
Nichts.
Es muͤſſen ſich trollen alle Werckheiligen/ vnd vor jm ſchweigen alle Creaturen.
Deine wirdigkeit hilfft nichts.
Deine Vnwirdigkeit ſchadet nichts/ Chriſtus hat ſie zugedecket vnd vergeben.
Derwegen ſage bey dir alſo:
Wie ein troͤpfflein Waſſers vom Meer verſchluckt wird: Alſo ſind meine Suͤnde gegen der vnbegreifflichen gnade Jeſu Chriſti.
Roman. 3
Rom. 3.
Pſal. 32.
O guͤtiger vnd gnediger Vater/ der du mich vnterweiſeſt in deinem Wort/ wie ich ſol in Chriſto deinem Sohn wandeln/ auff daß ich in der mitten bleibe/ vnd nicht falle zur Rechten noch zur Lincken/ das iſt/ daß ich in meinem Sinne nicht zu from ſey vnnd mich verderbe/ auch nicht zu boͤſe/ vnnd in meinen Suͤnden ſterbe.
Lehre mich mit ernſt bedencken/ wie mich meine eigene Wirdigkeit nicht fordere/ auch meine groſſe Suͤnde in Chriſto Jeſu nit hindere/ ſo werde ich feſt vñ beſtendig bleiben in allen Anfechtungen/ vnnd mich nicht laſſen einnehmen den ſchoͤnen Teuffel/ der im Mittage verderbet/ Laß duͤncken genennet.
Laß mich auch nicht erſchrecken/ fuͤr dem Grawen deß Nachts/ vnd fuͤr der Peſtilentz/ die im finſtern ſchleicht:
So werde ich in meinen Suͤnden nicht verzagen/ ſondern mit froͤlichem Troſt im Glauben beharren.
Daß wolleſtu Herr JEſu Chriſte in mir anrichten/ wircken vnnd vollbringen/ Amen.
Pſalm. 9.
CAPVT X.
Ein wahrer Anbeter darff nicht zu Gott lauffen an einen gewiſſen Orth/ ſondern er findet Ihn allenthalben im Geiſt vnd in der Warheit.
Johan. 4. Es koͤmpt die Zeit/ das jhr weder auff dieſem Berge noch zu Zeruſalem anbeten werdet/ Denn die wahren Anruffer werden den Vater anbeten im Geiſt vnnd in der Warheit.
WO finde ich nun Gott?
Bey S.
Jacob?
In finibus terræ?
Zum finſtern Stern?
Jeruſalem?
Berge Tabor?
Antwort/ Johan. 4.
Im Geiſt vnd in der Warheit.
Zu Fuͤrſten vnd Herrn muß man weit reiſen ſeine Noth fuͤrzubringen/ Aber Gott iſt vberall/ erfuͤllet Himmel vnd Erden/ iſt allen Creaturen neher dann ſie jhnen ſelbeſt ſein: Iſt in vnd auſſer allen/ durch alle:
Alle oͤrter ſind fuͤr jhm ein einiger Ort alle zeiten eine Zeit.
Pſal. 139.
Wie einer am tage im blach en Felde wandelt/ ſo iſt es liecht vmb jhn/ er ſche oder ſey blind:
Alſo vnd neher iſt Gott allen Creaturen/ Dann die ſiind das Waſſer/ daruͤber Gott ſchwebet/ der durchdringet alle Geiſter/ wie Pur/ rein vnd lauter ſie ſeyn.
Gott iſt vns allen gegenwertig/ aber wir ſind jhm nicht alle gegenwertig/ das iſt/ wir befinden ſeine Gegenwart nicht/ gleich wie ein Blinder das Tageliecht nicht ſiehet.
GOtt wendet ſich nicht von vns/ wir aber wenden vns von Ihme/ dadurch fallen wir in Blind heit/ das wir ſagen:
GOtt habe ſich auch von vns gewand/ Er ſey zornig/ vngnedig.
Solche enderung geſchicht nur in vns vnd in vnſern hertzen/ da befinden wirs alſo/ vnnd reden davon/ wie wirs befinden.
Alſo ſtraffet vnd quelet ſich ein jeder Suͤnder ſelbſt durch ſeine abwendung von Gott:
er aber bleibet immer/ wie er iſt/ guͤtig vñ vnwandelbar/ gerecht in ſeinen wercken/ ob ſchon der blinde abgekerte Mẽſch jn fuͤr zornig/ vngerecht/ oder vngnedig achtet:
Jer. 23.
Das Gebet iſt an keinen gewiſſen ort gebundẽ.
Sup. 3.
wie ſich Gott von vns wende/ vnd mit vns zuͤrne.
Pſal. 145. Luc. 17.
Hierauß werden recht verſtan den die Spruͤche vom Reich Gottes/ wie daſſelbe nicht auſſer/ ſondern in vns ſey/ ꝛc. Item/ was gehen mich die drauſſen an?
Diß wird nit verſtanden vom euſſerlichẽ Orth/ ſondern nach dem Glauben im Geiſt oder innern Menſchen.
Sonſt wo man das reich Gottes an euſſerlichen ort bindet/ iſts Antichriſtiſch/ wie der HErr geweiſſagt dz man ſagen werde Siehe iſt Chriſtus/ da iſt Chriſtus/ Matt. 24. Ort oder Stelle macht weder ſelig noch verdampt:
Sonſt were Lucifer kein Teuffel im Himmel worden/ an einem ſeligen ort/ Auch were Adam im Paradiß nit in ſuͤnde gefallen ꝛc.
Vnd ſo der ort ſolte verdammen/ wuͤrde kein Menſch ſelig/ Dañ wir ſind alle in der Welt vnter deß Teuffels Reich/ der ein Fuͤrſt der Welt iſt.
Alſo kan ein Menſch im Reich GOttes ſein auch in der tieffe deß Meers/ wie Jonas/ ſo er nur gleubet.
Dargegen kan einer ins Teuffels Reich ſein durch den Vnglauben/ ob er ſchon mitten in der Kirchen were/ Predigt hoͤret vñ Sacrament brauchet/ Ein ſolcher iſt dennoch fuͤr den Augen Gottes darauſſen.
Coloſſ. 14.
Dz Reich Gottes iſt kein gewiſſer ort Luce. 17.
O Herr Jeſu Chriſte einiger weg/ Liecht vnd Pfort zum Himmel/ ich preiſe dich von hertzen/ daß du mich durch ſolche betrachtung verſtendigeſt/ wie ich in dir vnd du in mir ſeyeſt/ ich ſey gleich an welchẽ ende der Welt ich wolle/ ja du lehreſt mich/ wie du warhafftiger einiger Prieſter bey mir ſeyeſt/ vnnd abſolviereſt mich von Suͤnden/ ſo offt ich ſeufftze.
Ob ich ſchon wandel im finſtern Thal fuͤrcht ich mich nichts/ Dann du biſt bey mir.
Lehre mich Herr ſolches erkennen/ das ich ſolchen Schatz im Acker nicht mit der vndanckbaren Welt verleugne/ noch verſeume/ ſondern deſſelben im wahren Glauben erwarte/ finde fuͤhle/ vnd in mir ſchmecke/ AMEN.
CAPVT XI.
Man darff GOtt nicht zu gewiſſen zeiten anbeten/ ſondern mag jhn alle ſtunden anſprechen/ wo fern ſich der Menſch nicht ſelber verhmdert.
Eſ. 49. vñ 55. Itzoiſt die angeneme/ zeit Itzo iſt der Tag deß Heils/ ſuchet den HErrn weil er zu finden iſt/ ruffet jhn an weil er nahe iſt.
DAß wir etwas vom Orth wiederholen/ wie ſelig iſt der Mẽſch/ der im Reich GOTTES iſt/ Dann er hat den Schatz im jm/ er ſey an welchem Ort der Welt er wolle.
Wer aber wegen Vnglaub ens nicht im Reich Gottes iſt/ der bleibet außgeſchloſſen/ ob er ſchon mit andern Chriſten Predigt hoͤrete/ Sacrament brauchete.
Dann der Ort ſeliget noch verdammet keinen/ ſondern Glaube oder Vnglaube/ welches im Hertzen der Menſchen im Geiſt vollbracht wird.
Ein Chriſt ſey/ wo er wolle/ ſo hat er die Gnade/ abſolution vnd Vergebung der Suͤnde bey ſich/ Dann Chriſtus iſt in jhm.
Aber diß iſt nicht zuuerſtehen/ daß man das muͤndtliche Predigtampt verachte/ ſondern zum Troſt aller frommen Hertzen/ daß ſie in Noht/ Krenckheit/ frembden Orten in Chriſto ſind/ vnnd nicht darauſſen.
Item/ es wird geſagt zum ſchrecken der Gottloſen vnd Vnbußfertigen/ ob ſie ſchon mitten in der verſamblunge der Chriſten ſind/ dennoch ſind ſie außgeſchloſſen fuͤr den Augen Gottes.
Dañ ein jeder Vngleubiger ſchleuſt ſich ſelbſt aus/ vnd beranbet ſich des Schatzes in jhm.
Alſo hilfft einem gottloſen vngleubigen Krancken gar nicht das Sacrament/ Prieſter/ Bapſt/ wann er gleich mitten in der Kirchen iſt/ ſo er nicht gleubet.
Gleubt er aber/ ſo ſchadet jhm nichts/ ob er in Tuͤrckey/ tieffe des Meers/ ohne Prieſter/ Sacrament ſtirbt.
Dann er hat Chriſtum den rechten Prieſter/ das Reich Gottes in ſich/ wie ſolches Chriſtus gnugſam bezeuget Joh. 4. Luc. 17.
Matt. 24. O elende Leute/ die jhre ſeligkeit ſuchen bey ſterblichen Menſchen/ an leiblichen Ort binden/ auff das außwendige ſehen/ wie viel tauſent thun das/ verlieren daruͤber den ſchatz in jnen.
Euſſerliche ding ſind nur mittel/ die man nit verachten ſol/ aber ſie ſind nicht der ſchatz ſelber/ ſondern Chriſtus vnd Gott/ der kan auch ohne mittel kom̃en/ wañ wir die nicht koͤnnen haben.
Wir kom̃en alle an einen gewiſſen Ort zuſammen in der Kirchen/ damit wir vns einmuͤtiglich ermahnen/ vnd erinnern der gegenwertigkeit Gottes/ ruffen jhn an fuͤr gemein anliegen vnnd noht/ vben vns in andern Goͤttlichen ſachen/ alles vnſernt halben/ daß wir armen blinden Menſchen erwecket/ ſehen vnd verſtehen lernẽ/ wie Gott an keinem Ort verſchloſſen ſey/ den die Himmel nicht begreiffen koͤnnen/ der hoͤher iſt dann die Him̃el/ tieffer dann die Helle/ breiter als die Erde/ wie Job ſagt.
Die Seligkeit iſt an keinen Ort gebunden.
Ein Chriſte iſt an allen Orten ein Chriſt.
Wer auſſer Chriſto iſt/ iſt auſſer der Kir chen vnd Seligkeit.
Mittel was ſie ſeyn/ vnd wie ſie im nohtfall nicht verdam̃en/ ſo man ſie nicht brau chen kan.
Warumb wir zur Kirchen gehen.
Wie ſichs nun helt mit dem Ort/ alſo auch mit der Zeit/ an welche Gott mit ſeiner Ewigkeit nicht verbunden/ weil Er jmmer vnwandelbar bleibet/ hoͤret eine Zeit wie die andere.
Ein jrrdiſcher Herr hoͤret nicht allewege/ ja gar ſelten.
Jetzo ſchleffet er/ dañ jaget er/ oder hat was anders zuthun/ wird offt verhindert:
Vnſer Gott aber hindert die Welt nit/ ſihet alle ding in einẽ blick/ hoͤret/ weis alles/ auch deine gedancken/ ehe du geboren biſt/ zelet die haar deines heupts/ tauſent Jahr ſind jm ein tag/ vnd hinwieder/ nim̃t weder zu noch ab/ hat wed’ zeit noch ort/ iſt jm̃er bereit zu helffen vnd zugeben/ ſtehet all Augenblick fuͤr vnſer Thuͤr/ Wartet wann jhm auffgethan wird:
Seine Zeit iſt allezeit:
Aber vnſere Zeit iſt nicht allezeit.
Halten wir ſtill im glauben/ ſo werden wir bald erhoͤret.
Ach Herr GOtt wie reich troͤſteſtu/ etc.
Zeitliche ding bringen Verenderung in vnſerem Gemuͤht/ halten vns ab von innigem Gebet/ darumb muͤſſen wir vergeſſen Zeit/ Ort/ vnnd aller Creaturen/ das iſt/ wie die teutſche Theologia Cap. 30. ſagt/ Du muſt verlaſſen hie vnd da/ diß vnd das/ heut vnd morgen/ vnd gantz in einen Stillſtandt kommen aller deiner Kreffte vnd Gemuͤhts/ wann du beteſt.
So bricht ſolcher Sabbath an in deinem Hertzen/ Du ruheſt von allen zeitlichen Sorgen/ vnd Gedancken/ vnnd GOtt koͤmpt alsdenn mit ſeinem Wort aus der hoͤhe/ da wirſtu gewahr vnnd ſchmeckeſt die trewe Guͤte vnnd Warheit Gottes/ wie ſie lang zuuor auff dich warte/ ehe du jhn kanteſt.
Da muſtu bey dir mit Moyſe ſagen:
Ach HErr/ du biſt trew/ gnedig/ barmhertzig/ langmuͤtig/ von groſſer Guͤte/ koͤmpſt allen zuuor/ ehe ſie bitten.
Da wirſtu dich verwundern/ daß du aus eigener Blindtheit deinem lieben GOtt eine ſolche Vnuolkommenheit angedichtet haſt/ als muͤſte Er durch Ceremonien/ Geſchrey/ Gebet erſt erwecket vñ ermuntert werden/ oder als duͤrffte Gott deines Gebets/ langer Worte:
So Er doch dein Hertz geſehen/ vnd alle Gedancken gemercket/ ehe du geboren wareſt.
Pſal. 139.
Matt. 10.
Pſal. 90.
Apoc. 3.
Gottes zeit iſt allezeit/ die eroͤhrung betreffende.
Hertzen Sabbath.
Exod. 34.
Pſal. 139.
O allmechtiger/ ewiger/ gnediger Gott vnd Vater/ deine Guͤte vnd Warhein iſt hoͤher denn der Himmel/ tieffer als der Abgrundt/ breiter dann die Erde/ fuͤr dir ſind alle oͤrter ein Ort/ alle Zeiten eine Zeit.
Du biſt vber alle Orter vnnd Zeiten/ durchdruͤckeſt durchdringeſt/ erfuͤlleſt alles/ biſt mir naͤher denn ich mir ſelber bin/ koͤmpſt mir mit deiner Gnade zuuor/ liebeſt mich armen Suͤnder/ ehe ich ſolches erkenne.
Lehre mich durch deinen Geiſt ſolches alles mit ernſt zubetrachten/ ſo werde ich dir/ O allwiſſender/ allgegenwertiger Vater/ hinfort aus meiner Vnwiſſenheit nicht zumeſſen/ als muͤſte ich dich durch mein Geſchtey erſt erwecken/ hin vnnd her lauffen/ dich ſuchen/ oder zu gewiſſer zeit anreden/ ſondern ich werde verſtehẽ/ daß dich die waren Anbeter finden an allen Orten vnd Zeiten/ vnd deine Guͤte gegenwertig ſey/ niemand aber derſelben genieſſe/ noch deine Suͤſſigkeit ſchmecke/ er werde dann durch das heilige Gebet von dir darzu ermuntert vnnd erwecket.
Daß ich nun hiezu kommen moͤge/ wolleſtu durch deinen Geiſt ſelber in mir wircken vnnd geben/ Amen.
Joh. 4.
CAPVT XII.
Aus obgemelten Betrachtungen wird nicht allein das Hertz zum wahren Gebet bereitet/ ſondern es folgen daraus andere ſchoͤne Lehren.
Eſai. 65. Ehe ſie ruffen wil ich hoͤren/ vnd wenn ſie noch reden wil ich antworten.
1. Daß Gott nicht ſeinenthalben das beten gebiete/ weil Er alles zuuor weis/ ſondern daß wir dadurch erwecket erkennen wie Er zuuor alles wiſſe.
Dann ſo ſorgfeltig iſt GOtt fuͤr vns/ daß Er ein ding nicht ehe wil wiſſen/ wir habens dann auch erfahren in vns/ daß Er alles wiſſe.
Darumb/ wann wir nicht fleiſſig beten/ duͤnckt vns gleich/ als wuͤſte es Gott nicht.
Wann wir vns aber im Gebet vben/ ſo lernen wir bald/ daß Gott alles wiſſe/ was vns anligt/ daß auch vnſere Haar des Heupts gezehlet/ ehe wir geboren waren.
Das alles bleibet den veraͤchtern des Gebets verborgen.
Gott weis alles ehe wir beten.
2. Daß Gott nicht beduͤrffe langer erzehlung/ wie ein Menſch/ ſondern wir beduͤrffen teglich vbung/ damit der jnwendige Menſch einkehre in das Reich Gottes.
Gott bedarff keiner langen erzehlung.
3. Daß Gott tauſentmal begierlicher ſey/ wie D. Taulerus ſagt/ zu geben/ als wir zu nehmen durchs Gebet vnd Hoffnung.
GOTtes geneigter Wille.
4. Daß Gott nicht bedñrffe vnſer Ceremonien/ wachen/ faſten/ ſchreyen/ damit Er erwache/ der nim̃ermehr ſchlefft vnnd zuuor koͤmpt/ ehe wir beten/ ja ehe wir jhn kennen/ ſondern der faule ſchlaffende Menſch durch dieſe ding muͤſſe geleitet/ gefuͤhret/ gereitzet/ ermuntert vnnd erwecket werden/ daß er jnnen werde/ wie trewlich der Himliſche Vater fuͤr alle Menſchen ſorge.
Pſal. 121. Jerem. 1.
5. Wir lernen die vnermeßliche Guͤte/ Trewe/ vnd Barmhertzigkeit GOttes gegen alle Menſchen/ dargegen der Menſchen Blindheit/ Vnglauben/ Faulheit/ vnd vnſegliche Nachleſſigkeit/ in dem er ſolche Trew nicht achtet/ das beten/ ſuchen vnd anklopffen verachtet.
Syr. 18.
Pſal. 145.
6. Daß Gott gerecht bleibe in allen ſeinen Wercken/ vnd keine Vrſach ſey vnſers Mangels/ Blindtheit/ vnd Vnwiſſenheit/ ſondern wir ſelber/ die wir nicht nach ſeinem Befehl beten/ ſuchen anklopffen.
Alſo rechet ſich die Boßheit vnd Faulheit ſelbſt.
Ein jeder Suͤnder plaget ſich ſelbſt/ der vnparteiſche Gott bleibet gerecht in ſeinen Wercken.
7. Das Gott weder an zeit noch orth gebunden/ ſondern daruͤber erhoben/ vnd wolle allewege/ allezeit/ allenthalben im Geiſt vnnd Warheit angebetet werden.
Johan. 4.
Dieſe Betrachtungen entledigen den Menſchen von vielen Irrthumen/ vnd thun jhm gleich die Augen auff zuerkennen/ das jhm ſonſt vnbekant bliebe.
Dann ſolches nicht wiſſen/ iſt einem Chriſten eine groſſe ſchande:
Wiſſen aber/ vnd nit vben iſt noch groͤſſer ſchaͤnde.
O Gott wecke vns auff/ ſo wachen wir/ zeuch vns nach dir/ ſo lauffen wir den rechten Weg durch Chriſtum ins Reich GOttes/ AMEN.
Cant. 1.
Das XXXV. Capittel.
Eines wahren Chriſten/ das iſt Geſalbten deß HERRN Eigenſchafft vnnd Kennzeichen iſt das Gebet.
Pſ. 86. HErr neige deine Ohren/ vnd erhoͤre mich/ Dann ich bin elend vnd arm.
HIer haben wir eine herrliche Lehr/ daß das beten eines wahren Chriſten Kennzeichen vnd Eigenſchafft ſey/ vnd das Truͤbſal/ das Gebet erwecke.
Dann:
1. Joha.
2.
1. Wer ein Chriſt iſt/ der iſt mit dem H. Geiſt geſalbet vnd getauffet.
Wann nun ein Menſch der Salbung/ vnnd dem H. Geiſt raum vnd ſtatt giebt/ denſelben nicht betruͤbt noch verhindert/ ſo thut der H. Geiſt nichts anders in deß Menſchen Hertz dann daß Er ohn vnterlas ſeufftzet/ vnd den Geiſt deß Menſchen erhebt zu Gott/ vnd mit ſich von der Erden aufffuͤhret.
Gleich wie ein krefftiges ſubtiles Waſſer oder ſpiritus aus einem Bluͤmlein die krafft an ſich nimpt/ vnd mit auffuͤhret: Alſo iſt der Menſch Gottes blume/ die der Herr gepflantzet hat/ Pflantzen im Hauſe deß Herrn/ Die muß der heilige Geiſt bereiten/ vnnd derſelben Geruch mit auffuͤhren.
Nun es verſuchs ein frommer Menſch/ er halte dem H. Geiſt ein wenig ſtill/ vnd verhindere jhn nicht/ es wird nicht lang wehren/ es wird ein Seufftzerlein auffſteigen/ daß der Menſch ſagen wird:
Ach lieber GOTT/ du getrewer GOTT/ erbarme dich vber mich.
So bald man ein Weyrauch/ Mirrhen/ vnnd ander Kreutlein ins Fewr legt/ ſo ſteiget ein Reuchlein/ auff/ vnnd gibt einen lieblichen Geruch/ welches ohn Fewer nicht geſchicht: Alſo ſo bald das Fewer des heiligen Geiſtes vnſer Hertz beruͤhret/ vnnd daß er nicht verhindert wird/ ſo bald ſteiget ein Geruch eines ſeufftzerleins vnd deß Gebets auff.
Das ſind die guͤldenen Reuchſchalen der Engel/ vnnd jhr geiſtlicher Weyrauch damit ſie reuchern Iſt derowegen ein andechtiges Seufftzen vnnd Beten eine gewiſſe Proba/ ob der Geiſt GOttes im Menſchen iſt.
Roma. 8. Wirckũg deß H. Geiſtes im Hertzen.
Eſa. 61. Pſalm.
92.
Apoe. 5.
Proba des Geiſtes im Mẽſchen.
2. Diß bezeuget auch die Eigenſchafft der Wohnung vnd Tempels Gottes deß H. Geiſtes.
Was kan da anders ſein/ da der H. Geiſt ſeine Wohnung vnd Werckſtat hat dann beten?
Vrſach: Der H. Geiſt iſt ein Geiſt der gnaden vnd deß Gebets.
Darumb iſt ja das Gebet ein gewiß Kennzeichen deß H. Geiſtes/ wans von grund deß Hertzens gehet.
Vom heuchliſchen Gebet rede ich jtzt nicht/ davon ſagt Gott/ Eſa. 29. Diß Volck nahet ſich zu mir mit jren Lippen/ aber jhr Hertz iſt fern von mir.
Ein recht Gebet/ daß der H. Geiſt wircket/ fleuſſet auß der tieffe deß Hertzens/ ex profundo & abyſſo cordis, gleich wie die waſſerreiche vnnd friſchen Brunnen tieffe Quelle haben/ vnnd je tieffer man den Waſſerquell ſuchet/ je hoͤher es ſteiget durch die Roͤhren.
Chriſtus iſt der waſſerreiche Brunn deß Heils.
Wollan/ alle die jhr duͤrſtig ſeid/ kompt her zum waſſer/ vnd trincket.
Sehet welch einen tieffen Quellen dieſer Brunn hat/ die ewige Gottheit.
Vnd wer an jhn gleubet/ ſpricht er/ von deß Leibe werden Stroͤme deß lebendigen Waſſers flieſſen/ das iſt/ Gebet vnd Gaben deß H. Geiſtes.
Zach. 12.
Heuchelgebet.
Recht gebet.
Eſa. 55.
Joh. 7.
3.
Solches bezeuget auch deß H. Geiſtes Ampt:
Er ſol vnſer Lehrer vnnd Troͤſter ſein.
Sol Er ein Lehrer vnnd Troͤſter ſeyn/ ſo muß Er reden: Sol Er reden/ ſo muß Er eine Kirche vnd Tempel haben/ darinn Er redet.
Seine Kirche iſt deß Menſchen Hertz: Seine Rede iſt das ſeufftzen deß Hertzens/ ſo Er wircket.
Er hat eine verborgene vnnd Himliſche Stimm/ vnſer Hertz empfindets.
Dann Er gibt Zeugnuß vnſerm Geiſt/ daß wir Gottes Kinder ſein/ durch welchen wir ruffen: Abba/ lieber Vater.
Sol Er troͤſten/ ſo muß er ein Hertz haben/ das ſeines Troſtes vehig iſt/ ein zerbrochen/ vnd zerſchlagen Hertz.
Da ein Gleichniß genommen wird von einem zerbrochenem Gliede/ Arm/ oder Bein/ vnnd von einem leibe voller Wehetagen geſchlagen.
Ach wie ſanfft thut dann einem zerbrochenen gliede ein koͤſtliches Wund- Oel/ das die ſchmertzen lindert.
Da werden die Glieder wieder zu ruhe gebracht/ als wann ſie ſanfft ſchlieffen: Alſo/ wann daß Hertz durch Trawrigkeit verwundet/ durch Truͤbſal zerbrochen vnnd zerknirſcht/ Alsdann kan der H. Geiſt ſein Troſt Ampt nuͤtzlich brauchen/ vnd ſeinen Himliſchen Balſam hinein gieſſen.
Er heilet die zerbrochens Hertzens ſind vnd verbindet jhre Schmertzen.
Heile du mich Herr/ ſo werde ich heil/ hilff du mir/ ſo wird mir geholffen.
Dann du biſt mein Ruhm.
Joh. 16.
Ampt deß H. Geiſtes troͤſten.
Rom. 8. Pſal. 51.
Wenn der H. Geiſt ſein Ampt am beſten verrichten kan.
Pſal. 147. Jer. 17.
4. Da ſehen wir nun auch den Nutz deß H. Creutzes.
Die Starcken beduͤrffen deß Artztes nicht/ ſondern die Krancken.
O kom du Himliſcher Medicus wir beduͤrffen dein alle.
Herr/ neige deine Ohren/ vnd erhoͤre mich/ Dann ich bin Elend vnnd Arm: Arm von Gerechtigkeit.
Ach es iſt ein Menſch ſo arm/ wann jhn Gottes Barmhertzigkeit nicht bekleidete/ vnd die Gerechtigkeit Chriſti nicht zudeckte/ er muſte nacket vnd bloß ſtehen fuͤr Gottes Gericht/ vnd fuͤr allen H. Engeln zu ſchanden werden.
Hie ſind alle Menſchen von Natur ſo arm/ das kein armer Creatur ſein muͤchte: Apoc.
3. Du weiſt nicht wie arm/ Elende blind vnd bloß du biſt.
Matth. 9.
Nutz des Creutzes.
Pſal. 70.
Auch Elend ſpricht der Pſalm: Iſt ein effectus der Armut.
Wer Arm wird/ der wird auch wol Elend.
Was heiſt dann elend?
Antwort: Der nirgend keine bleibende ſtatt hat/ nirgends hinweiß/ vnnd iſt von allen Menſchen verlaſſen/ aller Menſchlichen Huͤlffe beraubet/ Ach wie Elend ſind alle Menſchen von Natur.
Wo ſollen wir hin?
Wo ſollen wir bleiben?
Haben wir kein ander Hoffnung dann diß Leben/ ſo ſind wir die Elendeſten vnter allen Creaturen.
Hier ſollen wir all vnſer Geiſtliches Elend vnd Armut erkennen lernen.
Wann das ſchicht/ jtzo iſt der Himliſche Doctor vnd Troͤſter da/ vnd lchret dich in deiner Armut ſeufftzen nach dem Reichthum der Barmhertzigkeit vnnd Herrligkeit Gottes/ vnd in deinem geiſtlichen Elend vnd Pilgramſchafft deine Augen auffheben zu GOtt/ der im Himmel wohnet:
Davon der HErr ſpricht:
In meines Vaters Hauſe ſind viel Wohnung:
Mein Vater vnd Mutter verlaſſen mich/ aber der HErr nimptmich auff.
Biſtu nũ elend im Exilio/ im Himmel iſt dein Vaterland.
Biſtu Arm/ Nacket/ vnd bloß/ Chriſti Gerechtigkeit iſt dein Kleid vnnd Rock deß Heils.
Darumb halt dein Kleid feſt/ das du nicht bloß erfunden werdeſt/ vnd man deine Schande ſehe.
1. Cor. 15. Troſt in Elend.
Epheſ. 1. 3.
Joh. 14.
Pſal. 27.
Eſa. 63.
Apoc. 16.
Das XXXVI. Capittel.
Von dem Nutz/ Frucht/ vnd Krafft deß Gebets/ vnd was vnſer Gebet muͤſſe fuͤr grund haben.
Hebr. 5. Darumb laſſet vns hinzu tretten mit Freudigkeit zu dem Gnadenſtuel/ auff daß wir Barmhertzigkeit empfahen/ vnnd Gnade finden auff die zeit/ wann vns Huͤlffe noth ſeyn wird.
HOre meine Stimme nach deiner Gnade.
Das iſt das erſte Fundament vnſers Gebets/ GOttes gnade.
Dieſelbe aber iſt in Chriſto vnſerm HErrn/ der iſt voll gnade vnd warheit/ vnd von ſeiner fuͤlle muͤſſen wir alle nehmen/ darumb iſt er vnſer Gnadenthron/ dahin wir das Angeſicht vnſers Glaubens wenden ſollen/ in vnſerm Gebet/ gleich wie die Kinder Iſrael jhr Angeſicht im Gebet nach dem Gnadenſtul wenden muſten.
Darumb vns der HErr in ſeinem H. Namen erhoͤrung zugeſagt/ wie auch die heiligen Propheten alſo gebetet haben. Dan. 9. Erhoͤre vns Herr vmb des HErrn willen.
Pſal. 119. GOTtes Gnade in Chriſto der erſte Grundt vnſers Gebets.
Johan. 1. Rom. 3. GOTtes Gnad allein in Chriſto. Joh. 16.
Der heilſame Nutz aber vnſers Gebets iſt/ wie der heilige Dauidt ſagt:
Erquicke mich nach deinem Rechten/ oder wie es in ſeiner Sprach lautet:
Vivifica me, mache mich lebendig.
Dañ aus Gottes gnade koͤmpt freylich das Leben.
Ohne Gottes gnade iſt ein Menſch lebendig todt.
Dann ſonſt muͤſten wir ewig vnter dem Zorn Gottes bleiben.
Was hilfft vns vnſer Leben ohne GOttes Gnade?
Daher der 63. Pſalm ſpricht:
Herr deine Guͤte iſt beſſer dann Leben.
Dieſelbe lebendigmachende Krafft koͤmpt auch zu vns durch Chriſtum.
Darumb iſt Er Menſch worden/ vnd vnſer Fleiſch vnd Blut an ſich genommen/ daß durch ſein lebendigmachendes Fleiſch auch wir lebendig gemacht wuͤrden.
Solche Le- Lebens Krafft empfinden wir im Gebet vnnd durchs Gebet.
Gleich! wie alle die geſundt wurden/ die den HErrn Chriſtum anruͤhreten/ dañ es gieng eine lebendige Krafft von jhm aus/ vnd heilet ſie alle/ ſagt der Evangeliſt Lucas: Alſo wann vnſere Seele kranck/ trawrig vnd betruͤbt iſt/ vnnd wir ruͤhren den HErrn Chriſtum an mit vnſerm Gebet vñ glauben/ ſo gehet eine Lebenskrafft von jhm aus/ die vns erquicket/ wie manniche betruͤbte Seele empfindet.
Pſal. 119.
Aus Gottes gnade koͤmpt dz Leben.
Vrſach der Mẽſch werdung Chriſti.
Luc. 6.
Wie die Lebenskraͤffte Chriſti zu vns kommen.
Lernen demnach hie:
1. Daß kein betruͤbtes Hertz kan erquicket/ getroͤſtet/ erfrewet werden ohne das liebe Gebet/ wie wir auch am HErrn Chriſto ſelbſt ſehen in der heiligen Paſſion.
Darumb dem lieben Gott zu dancken/ daß Er vns das liebe Gebet zur Artzney vnſers trawrigen Hertzens gegeben hat:
Darumb vns der Herr ſelbſt hat lehrẽ beten. 2. Vnd weil der heilige Dauid ſpricht:
Erhoͤre mich nach deiner Gnade/ erinnert er vns/ daß das liebe Gebet ein mittel ſey/ dadurch viel gaben der gnadẽ Gottes zu vns kommen/ dòna gratiæ, als vermehrung des Glaubens/ der Liebe/ der Gedult/ der Erkentnuͤs Gottes/ der Andacht/ Friede/ vnd freude des Hertzens/ welches alles herliche Gnadengaben ſind/ Himliſche Kreffte vnd Schaͤtze/ beſſer dann Him̃el vnnd Erden/ Item/ ſtarcke Krafft vnnd Sieg wieder die Welt/ den Teuffel/ vnd alle vnſere Feinde/ welche Geiſtliche ſtercke allein im Gebet ſtehet/ dadurch Dauidt vnd alle Heiligen jhre Feinde vberwunden haben/ wie wir ſehen am Moſe/ Elia/ Joſaphat/ vnd andern/ daß ſie jhre ſtercke vnd ſieg im glauben vnd im Gebet gefuͤhret haben.
3. Es hat auch ein jeder des lieben Gebets hoch von noͤhten in ſeinem Beruff/ Ampt vnnd Stande/ demſelben recht fuͤrzuſtehen/ daß es gluͤcklich hinaus gehe/ vnnd in Summa/ daß er Gott vmb ſeinen H. Geiſt/ Troſt/ vnnd Beyſtandt in allen noͤthen anruffet/ weil wir auff dem wilden Meer dieſes Lebens teglich in Gefahr ſchweben/ Darumb ſpricht Dauidt ferner:
Ohn Gebet kein Troſt.
Pſal. 119.
Gnadengaben durchs Gebet.
Sieg im Gebet.
Pſal. 119.
2.
Meine boßhafften Verfolger wollen mir zu/ das iſt/ ſtreiten wieder mich/ vnd ſind ferne von deinem Geſetze.
Da iſt nun betens von noͤhten.
Dann was der Sathan ſelbſt nicht thun kan/ dazu gebraucht er ſeine Werckzeug/ boßhafftige Leute/ die tag vnd nacht darauff gedencken/ wie ſie andern muͤgen beykommen.
Fuͤr ſolchen boßhafftigen Leuten iſt keiner ſicher.
Dawieder iſt die beſte Artzeney ein Lob Pſalm zu Gott geſungen/ wie im 18. Pſ. ſtehet:
Ich wil den Herrn loben vñ anruffen/ ſo werde ich von allen meinen Feinden errettet.
Vnd im 25. Pſ: Nach dir HErr verlanget mich/ mein GOtt/ laß mich nicht zu ſchanden werden/ daß ſich meine Feinde nicht frewen vber mich.
Denn keiner wird zu ſchanden/ der dein harret/ Aber zu ſchanden muͤſſen ſie werden/ die loſen Veraͤchter.
Schutz im Gebet.
Es iſt aber wol zu mercken/ daß der H. Dauidt ſpricht: Sie ſind ferne von deinem Geſetze.
Das ſind alle/ die andere Leute verfolgen/ Sie ſind ferne von Gottes Wort/ vnnd von der H. Furcht Gottes.
Sind ſie aber ferne von Gottes Wort/ ſo iſt auch Gott ferne von jhnen.
Darumb iſt jhr fall nahe/ vnd jhr vngluͤck wird ploͤtzlich kommen.
Ein gleubiges/ Gottfuͤrchtiges Hertz aber nahet ſich zu Gott durchs Gebet.
Durchs Gebet nahet man zu GOtt.
1. Vnnd in dem wir nun vnſere Hertzen teglich zu Gott erheben/ vnd alſo teglich mit Ihm vmbgehen/ kommen wir Gott jmmer naͤher/ vergeſſen allgemach der Erden vnnd der Welt/ vnnd werden aus jrrdiſchen Menſchen Geiſtlich vnnd Himliſch/ wie vor zeiten Moſes/ da er mit Gott viertzig tage vñ nacht geſprech hielte/ vberkam er ein Glantz vnd Angeſicht. 2. Vnd gleich wie wir die Sitten vnd Tugende lernen/ deſſen/ mit dem wir ſtets vmbgehen/ vnd haben mit niemand mehr luſt vmbzugehen dann deſſen wir gewohnet ſeyn: Alſo durchs tegliche ſtetige Gebet lernen wir die Sitten vnnd Sprach des Himmels/ vnd werden mehr vnd mehr in der Liebe GOttes angezuͤndet.
3. Ja das liebe Gebet wehret vielen Suͤnden/ vnnd iſt ein præſeruativ wieder zukuͤnfftige Vngluͤck vnd Anfechtung/ wie der Herr ſagt:
Wachet vnnd betet/ daß jhr nicht in Anfechtung fallet.
Vnnd wann vns dann etwas begegnet/ ſo wiſſen wir daß es eine Schickung ſey des Allmechtigen/ vnnd laſſen gern ſeinen Willen an vns vollbringen in aller gedult/ vnnd bitten vmb linderung des Creutzes.
Exod. 34.
Herlicher nutz des Gebets.
Matt. 26.
3. HErr du biſt nahe/ vnd deine Gebot ſind eitel Warheit.
Hie ſetzet der heilige Dauid den andern Grundt vnd Fundament vnſers Gebets:
Gottes gegenwart vnd Gottes Warheit.
Pſal. 119.
GOTtes gegenwart troͤſtet vns in vnſern hoͤchſten Noͤhten.
Eſai. am 41. Fuͤrchte dich nicht/ Ich bin mit dir: Weiche nicht/ Ich bin dein Gott/ etc.
Darumb koͤnnen wir Ihn auch an allen Orten getroſt anruffen.
Es ſpricht wol der Herr:
Wann du beten wilt/ ſo gehe in dein Kaͤm̃erlein/ vnd ſchleuß die Thuͤr nach dir zu/ vnnd bete zu deinem Vater im verborgen/ vnd dein Vater/ der ins Verborgen ſiehet/ wird dirs vergelten offentlich:
Aber damit bindet Er das Gebet an keinen gewiſſen Ort/ ſondern er redets nur wieder die Heuchler/ die nur zum ſchein offentlich beten.
Vom H. Ertzvater Iſaac leſen wir/ daß er gegen Abendt auffs Feldt gangen ſey zu beten.
Ja vom HErrn Chriſto ſelbſt leſen wir/ daß er allein auff einen Berg gangen ſey zu beten/ vnd die gantze nacht im Gebet verharret: Alſo koͤnnen wir auch an allen Orten/ vnd zu allen zeiten beten/ ſonderlich wann wir allein ſeyn/ vnnd von Menſchlichem Geſpraͤch gemuͤſſiget.
So ſols vns eine Anmahnung ſeyn/ daß wir mit Gott ein Geſpraͤch anſtellen/ vnd ſtets hieran gedencken/ was Dauidt hie ſagt: HErr/ du biſt nahe.
Iſt dann der HErr nahe/ ſo koͤnnen wir ja nichts beſſers thun dañ mit jhm reden.
Eſai. 55. Ruffet jhn an/ weil er nahe iſt.
Pſal. 145.
Der HErr iſt nahe allen/ die jhn anruffen.
Der ander Grundt vnſers Gebets GOTtes gegenwart.
Matth. 6.
Gen. 24.
Luc. 6.
Das beſte werck mit Gott reden.
So ſtercket auch Gottes Warheit vnſer Gebet mechtiglich.
Dann wir wiſſen/ GOtt hats befohlen:
Ruffe mich an/ Er hat erhoͤrung zugeſagt/ Eſai. 65. Ehe ſie ruffen/ wil Ich hoͤren/ vnd wann ſie noch reden/ wil Ich antworten.
Er hats auch in der That geleiſtet/ mandauit, promiſit, præſtitit.
Sehet an die Exempel Moſis/ Samuelis/ Dauidis/ Joſuæ/ Cornelij in Actis, deſſen Gebet vnd Allmoſen ſind fuͤr Gott gekommen.
Der Exempel iſt die Schrifft voll.
Vnd wann du gleich gedencken moͤchteſt:
Ja wann ich Moſes/ Elias/ Dauid/ Joſua were?
Antwort.
Es ſind gleichwol Menſchen geweſt/ wie Jacobus ſagt: 2. Wer iſt Cornelius in Actis?
Ein Heyde.
3. Wer iſt Manaſſe?
Der groͤſſeſte Suͤnder.
4. Gott hat den Elenden erhoͤrung zugeſagt/ Pſal. 34.
Da dieſer Elender rieff/ hoͤret der HErr. Pſ. 102.
Er wendet ſich zum Gebet der Verlaſſenen/ vnnd verſchmehet jhr Gebet nicht.
Pſ. 9.
Die Hoffnung der Elenden wird nicht verloren ſeyn ewiglich.
Der dritte Grundt des Gebets iſt GOTtes Warheit.
Act. 10.
Troſt im Gebet.
4. Zuuor aber weis ich/ daß du deine zeugnuͤß ewiglich gegruͤndet haſt.
Diß iſt ein gewaltiger Spruch/ vnnd ſtercket mechtig vnſer Gebet/ vnd Glauben/ vnd iſt der vierdte vnbewegliche grund vnſers Gebets.
Gottes Wort vnd Verheiſſung hat einen ewigen grund/ nemlich GOtt ſelbſt/ vnnd ſeinen lieben Sohn Jeſum Chriſtum: Auff denſelben iſt GOTtes Wort vnnd vnſere Seligkeit gegruͤndet/ ehe der Welt grund gelegt iſt.
Was einen ewigen grund hat/ das kan nichts zeitliches vmbſtoſſen/ dahin S. Paulus Roman.
8. ſiehet/ das weder hohes noch tieffes/ weder gegenwertiges noch zukuͤnfftiges/ weder Engel noch Fuͤrſtenthumb/ vns von der liebe Gottes ſcheiden kan.
Iſt das nun nicht ein groſſer troſt das vnſer Glaube/ vnſer Gebet einen ewigen grund/ ja einen ewigen Vrſprung hat/ das ſol vns erfrewen/ ſo offt wir daran gedencken/ wie der Prophet Eſaias am 28. ſpricht: Siehe/ ich lege in Sion einen grundtſtein/ einen koͤſtlichen Eckſtein/ der wol gegruͤndet iſt.
Wer gleubet/ der fleugt nicht: oder wie es S. Petrus außlegt:
Der wird nicht zu ſchanden werden: Vnnd S. Paulus:
Es kan kein ander grund gelegt werden dann welcher gelegt iſt/ Jeſus Chriſtus.
Vnd abermal.
Der feſte grund Gottes beſtehet/ vnnd hat diß Siegel:
GOtt kennet die ſeinen.
Dieſen grund werden die Pforten der Hellen nicht vberweltigen.
Das iſt vnſer ςερὲυμα, vnd grundfeſt vnſers Heils/ Seligkeit/ vnd Glaubens/ der feſter iſt dann Himmel vnd Erden.
Pſal. 119.
Der vierde Grund vnſers Ge bets/ iſt Gottes ewiges Wort. Eph. 1.
1. Petr. 2.
1. Cor. 11.
1. Tim. 2.
De bono Orationis Eſt enim Oratio.
ALloquium diuinum, Clauis Cœli, Flos Paradyſi, Libera ad Deum acceſſio, Domeſtica Dei, Secretorum Dei cognitrix, Myſteriorum reſeratrix, Donorum Dei acquiſitrix, Spirituale conuiuium, Cœleſte delicium, Fauus labiorum diſtillans, Virtutum nutrix, Vitiorum victrix, Culpæ deprecatio, Medicina animæ, Imbecillitatis remedium, Peccatorum antidotum, Columna mundi, Medela populi, Semen benedictionis, Hortus felicitatis,
Von den Fruͤchten vnd Krafft des Gebets.
Dann das Gebet iſt.
EIn Geſprech mit GOTT/ Ein Himmel Schluͤſſel/ Ein Blum des Paradiſes/ Ein freier zugang zu GOTT/ Eine Haußgenoſſe GOttes/ Eine Erkennerin der heiligkeit GOttes.
Eine Offenbarerin ďgeheimniß Gottes/ Eine erbitterin der gaben Gottes.
Ein Geiſtliches Wolleben.
Eine Himliſche Liebligkeit.
Ein Honigſeim der Lippen.
Eine ernehrerin der Tugenden.
Eine Vberwinderin der Laſter.
Eine abbittung der Schuldt/ Eine Artzney der Seelen/ Eine Huͤlffe der ſchwachheit.
Eine gifftiagerung der Suͤnde.
Eine Seule der Welt.
Eine verſoͤhnung des Volckes.
Ein Same des Segens.
Ein Garte der Gluͤckſeligkeit.
Arbor iucunditatis, Fidei augmentum, Spei fulcrum, Caritatis mater, Iuſticiæ ſemita, Perſeuerantiæ conſeruatrix, Prudentiæ ſpeculum, Temperantiæ magiſtra, Caſtitatis robur, Sanctitatis decus, Pietatis incendium, Scientiæ lumen, Sapientiæ cellarium, Fiducia animi, Remedium puſillanimitatis, Pacis fundamentum, Cordis gaudium, Iubilus mentis, Fida huius peregrinationis comes, Militis Chriſtiani ſcutum, Humilitatis norma, Honeſtatis præuia, Patientiæ nutrimentum, Obedientiæ cuſtos,
Ein Baum der Liebligkeit/ Des Glaubens vermehrung/ Der Hoffnung enthaltnuͤß/ Eine Mutter der Liebe/ Eine Regel der Gerechtigkeit/ Eine erhalterin der beſtendigkeit/ Ein Spiegel der klugheit/ Eine Meiſterin der meſſigkeit/ Eine ſtercke der Keuſchheit/ Eine zierde der Heiligkeit/ Eine entzuͤndung der Gottſeligkeit/ Ein Liecht der wiſſenheit/ Eine Kammer der Weißheit/ Eine zuuerſicht des gemuͤts/ Eine Artzney der Kleinmuͤtigkeit/ Ein Fundament des friedens/ Eine freude des Hertzens/ Ein jauchtzen des gemuͤts/ Ein geferte dieſer Pilgramſchafft/ Ein Schilt des Chriſtlichen Ritters/ Ein Richtſchnur der Demut/ Eine Vorgengerin der erbarkeit/ Eine Speiſe der gedult/ Eine Huͤterin des Gehorſams/
Tranquillitatis fons, Angelorum imitatrix, Fuga Dæmonum, Mœſtorum conſolatio, Iuſtorum exultatio, Sanctorum læticia, Oppreſſorum auxiliatrix, Afflictorum refocillatrix, Laſſorum quies, Conſcientiæ ornamentum, Gratiarum incrementum, Sacrificii Euchariſtici odoramentum, Beneuolentiæ incitamentum, Vitæ ærumnoſæ lenimentum, Mortis edulcoratio, Vitæ beatæ præguſtatio, Salutis æternæ expetitio.
Ein Brun der Ruheſamkeit/ Eine nachfolgerin der Engel.
Eine vertreiberin der Teuffel.
Der traurigen Troſt.
Der Gerechten Freudigkeit.
Der Heiligen froͤligkeit.
Der vntergedruckten helfferin.
Der Elenden erquickerin.
Der muͤden ruhe.
Des gewiſſens ſchmuck.
Der gnadengaben zunehmung.
Des Danckopffers geruch.
Der guͤtigkeit anregerin.
Der muͤheſeligkeit linderung.
Des Todes milderung.
Des ewigen Lebens vorſchmack.
Der ewigen Seligkeit begierde.
Das XXXVII. Capittel.
Grund vnnd Vrſach/ das GOtt vnſer Gebet gewiß vnd gnedig erhoͤre.
Pſal. 86.
Denn du HERR biſt gut vnnd gnedig/ von groſſer Guͤte allen/ die dich anruffen.
Vernim/ HErr/ mein Gebet/ vnd mercke auff die Stimme meines flehens.
In der noht ruffe ich dich an/ du wolleſt mich erhoͤren.
ES ſagt der Prophet Jeremias in ſeinen Klagliedern am 3. Cap.
Die guͤte des Herrn iſts/ daß wir nicht gar auß ſind.
Seine Barmhertzigkeit hat noch kein Ende/ ſondern iſt alle Morgen new/ vnd deine Trew iſt groß.
Der Herr iſt mein theil/ ſpricht meine Seele/ Darumb will ich auff jn hoffen.
Allhier troͤſtet vns der H. Geiſt in vnſerm Creutz/ daß vns Gottes guͤte vnd Barmhertzigkeit erhalte/ ſonſt wuͤrden wir bald auß ſeyn.
Wie Gott eine verwechſelung des Liechtes vnd Finſternuͤß im natuͤrlichen Leben gemacht: Alſo auch im geiſtlichen Leben.
Da iſt Finſternuͤß vnd Liecht/ Traurigkeit vnd Freude/ wie in der Natur.
Alſo muß das Liecht immer wieder auffgehen im Finſternuͤß/ vnnd Freude den frommen Hertzen.
Dann die guͤte GOttes iſt/ die alle Menſchen im Leben vnnd gedeyen erhelt.
Dann in GOTT leben/ weben/ vnnd ſind wir.
GOTT iſt der Vrſprung vnnd Brunnen des Lebens/ vnd alles gutes:
Das beweiſen ſeine Wercke.
Dann ein jedes effectum beweiſet ſeine cauſam.
Weil Gott alle lebendige Ding gemacht hat/ ſo muß er ſelbſt das Leben ſeyn: Weil er alle ding gut gemacht hat/ ſo muß er ſelbſt das hoͤchſte Gut ſeyn: Weil er alle Ding lieblich gemacht hat/ ſo muß er ſelbſt die Liebe ſeyn.
Darumb er genant wird ein lebendiger GOTT (Du biſt Chriſtus des lebendigen GOTtes Sohn/ ſagt S. Petrus) nicht allein ab Eſſentia, darumb/ daß er fuͤr ſich lebe/ ſondern ab effectu, daß er alle ding lebendig mache/ vnd im Leben erhalte/ allen dingen Leben vnnd Othem gebe/ Act. 17. Pſalm. 104. Dan. 5. Du haſt die Todten Goͤtzen gelobet/ aber den Gott/ der deinen Othem/ vnd alle deine Wege in ſeiner Hand hat/ haſtu nicht geehret.
Jer. 2. Mich/ die lebendige quelle verlaſſen ſie/ vnd graben jhnen hie vnd da Brunnen/ die kein Waſſer geben.
Deut. 30.
Ich bin dein Leben/ vnd die lenge deiner Tage.
Pſal. 27.
Der Herr iſt meines Lebens Krafft.
Daraus folget/ daß GOtt aller lebendigen ding leben iſt effectiuè/ daß er das Leben in allen wircket vnnd erhelt/ vnd es fleuſt aus Gott als die werme aus der Sonnen/ dauon nicht allein der Menſch/ ſondern auch alle Creaturen leben/ wie S. Paulus ſpricht Rom. 11.
Von Ihm/ in Ihm/ vnd durch Ihn ſind alle ding/ Ihme ſey Ehre vnnd Macht in ewigkeit/ Amen. Coloſſ.
3. Alles/ vnd in allen Chriſtus.
Pſal. 97.
Act. 17.
Beweiß das Gott des lebens hoͤchſtes Gut vnd die Liebe ſelbſt ſey.
Matth. 16.
Wie wol nun alle Creaturen aus Gott jhr leben nehmen/ ſo hats doch der Menſch in excellentiori gradu, Der Menſch hat das edelſte Leben vnter allen irꝛdiſchen Creaturen wegen der vernuͤnfftigen Seele/ ſo in jhm wohnet.
Darnach der Engel leben iſt noch edler vnd in hoͤhern grad dann der Menſch/ weil Gottes Herꝛligkeit in jhnen leuchtet.
Daher ſie genant werden Engel ſeiner Krafft.
Dann ſie ſind keiner eitelkeit vnd verenderung vnterworffen/ wie der Menſch.
Darnach Chriſtus vnſer Herr/ der hat das aller edleſte Leben/ dieweil Er warer Gott vnd das Leben ſelbſt iſt.
Er iſt der warhafftige Gott vnd das ewige Leben/ 1. Joh. 5. vnnd hat das Leben im hoͤchſten grad/ Deus de Deo, lumen de lumine, Deus verus de vero Deo.
Dreyerley Grad des Lebens.
1. Theſſ. 5.
Wie nun das Leben aus Gott iſt:
Alſo alle guͤtigkeit vnd guͤte iſt in GOtt vnd aus Gott.
Dann Er iſt das ewige Gut.
Vnnd alles/ was gut iſt/ vnnd gut heiſt/ iſt aus dieſem Brunnen gefloſſen.
Darum̃ haben alle Creaturen ein troͤpfflein der Guͤtigkeit GOTtes/ damit ſie jhren Schoͤpffer bezeugen/ gleich als redeten ſie mit vns/ vnnd ſpreche der Weinſtock zu vns: Siehe/ Menſch/ die Suͤſſigkeit habe ich von meinem Schoͤpffer/ damit ich dein Hertz erfrewe.
Vnd das Brodt ſpreche zu vns: Sehet/ dieſe Krafft zu ſettigen habe ich von meinem vnnd ewrem Schoͤpffer/ etc.
Das hoͤchſte Gut hat alle Creaturen mit dem Troͤpflein ſeiner Guͤtigkeit beſprenget/ ſagt S. Auguſtinus zu dem Ende/ daß es dem Menſchen ſol zu gute kommen/ Pſal. 65. Du kroͤneſt das Jahr mit deiner Guͤte/ vnd deine Fußſtapffen trieffen von Fette.
Alle Creaturen haben ein merckmal der guͤtigkeit Gottes.
Was nun in der Natur Gottes guͤtigkeit heiſt/ bonitas naturæ, das heiſt Theologicè in der Schrifft/ GOttes gnade.
Jennes gehet den Leib an/ dieſes die Seele.
Wie nun Gott in dem groſſen Buch der Natur auff tauſenterley weiſe ſeine Guͤtigkeit geoffenbaret/ vnnd dem Menſchen zu erkennen gegeben: Alſo in dem Buch der H. Schrifft hat er vnzehlicher weiſe ſeine Gnade vnd Liebe geoffenbaret.
Welches alles in Chriſto Jeſu erfuͤllet iſt.
Dann in Chriſto iſt zuſammen gefaſſet alles gute vnd Liebe im Himmel vnnd Erden/ darin iſts alles.
Was nun gut vnd vber gut iſt/ das theilet ſich gern ſelbſt mit/ ſonſt koͤnts nit gut ſeyn.
Dann wie wuͤſte man ſonſt/ obs gut were/ wann ſichs nicht zu erkennen gebe?
Was wuͤſte man von dem Weinſtock/ daß er gut were/ wann er ſeine Trauben nicht gebe?
Alſo hette niemand gewuſt/ wie gut vnd gnedig GOtt were/ wann er ſeine guͤte vnd gnade nicht geoffenbaret vnd mitgetheilet hette.
Wer hette gewuſt/ wer CHriſtus were/ wann er ſeine Liebe nicht an vns beweiſete?
Omnebonum communicatiuum ſui: alias non eſſet bonum.
Warumb hat ſich Gott aber geoffenbaret/ daß er gut/ gnedig/ vnd Barmhertzig ſey?
Darumb/ daß wir an jhn gleuben/ jhn vber alle ding lieben/ vnd jhn in allen noͤten anruffen ſollen.
Vnd durch die Offenbarung hat er vnſer Gebet erwecket/ vnnd ins Hertz pflantzen wollen.
Dann wie ſoll man anruffen/ den man nicht kennet.
Nemet euch ein Exempel von Moſe/ Exod. 34.
Als er wolte Gottes Angeſicht ſehen/ darauff ſprach der Herr:
Mein Angeſicht kan kein Menſch ſehen vnd lebendig bleiben/ das iſt/ in meinem vnbegreifflichen weſen:
Aber das will ich thun.
Ich will dich auff einen Felſen ſtellen/ vnnd fuͤr dir vbergehen/ vnnd fuͤr mir her gehen laſſen alle meine guͤte (Nota, nicht ein Troͤpflein meiner guͤte/ oder ein Particul dauon/ wie du in allen Creaturen ſieheſt/ ſondern alle meine guͤte ſoltu ſehen vnnd empfinden)
So wirſtu mir hinden nach ſehen/ das iſt/ du wirſt aus meinen Wercken mich erkennen lernen.
Als nun Gott der Herr in den Wolcken ernieder kam/ vnd alle ſeine guͤte vnd Herꝛligkeit vor Moſe vbergieng/ rieff Moſes: Herr/Herr Gott barmhertzig vnd gnedig/ geduͤltig/ von groſſer guͤte vnnd trewe/ der du Mifſethat vnd Suͤnde vergibſt/ vnnd barmhertzig biſt in tauſent Glied/ vor welchem niemand vnſchuͤldig iſt.
Sehet/ ſo bald nun Moſes die guͤte Gottes empfand/ ſchrey vnnd betete er alſo.
Fundament vnſers Glaubens/ Liebe vnd Gebets.
Rom. 10.
So hat nun der Allmechtige Gott ſeine guͤte/ gnade/ liebe/ vnnd trew den Menſchen offenbaret/ vnd eben ſo wol fuͤr vns laſſen vbergehen wie fuͤr Moſe/ auff daß wir auch alſo ruffen vnnd beten ſollen/ wie Moſes.
Ja ſprichſtu/ wie iſt dann ſolches geſchehen/ wann ſich Gott mir auch alſo offenbarete wie Moſe?
Antwort.
Es iſt in Chriſto geſchehen.
In demſelben hat Gott alle ſeine guͤte laſſen fuͤr vns vbergehen ſichtbarlich.
Dann wir ſahen ſeine Herrligkeit/ eine Herrligkeit des eingebornen Sohns GOttes vom Vater voller Gnade vnd Warheit.
In Chriſto iſt alle Guͤte vnd Gnade Gottes vns nicht allein geoffenbaret ſondern auch geſchenckt.
Joh. 1.
Wan wir nun das bedencken/ was Chriſtus fuͤr vns gethan/ ſo moͤchten wir wol ruſſen:
Herr/Herr GOtt/ barmhertzig vnnd gnedig/ geduͤltig von groſſer gnade vnd trewe.
Da ſehen wir/ wie der typus erfuͤllet iſt/ vnd wie Gott in den Wolcken vom Himmel gekommen/ vnd ſeine guͤte laſſen fuͤr vns vbergehen in Chriſto/ ſeiner H. Menſchwerdung.
Als Paulus vnd Barnabas zu Athen vnter den Heyden groſſe wunder thaten/ ſprachen die Leute vnter einander:
Die Goͤtter ſind vom Himmel kommen/ vnd Menſchen worden.
Das war jhr iudicium.
Alſo iſt alle guͤte vnd gnade Gottes in Chriſto von jm zu vns auff Erden kommen zu dem Ende/ auff daß vns Gott zu jhm locke/ vnſern Glauben vnd Gebet erwecke.
Dann Gott theilet vns ſeine guͤte vnd gnade mit durchs Gebet.
Act. 14.
Hierbey ſollen wir nun etliche Hauptgruͤnde mercken/ das Gott vnſer Gebet gewiß erhoͤre:
1. So iſt das Gebet einer ſolchen art/ daß es einen guͤtigen Menſchen leicht beweget/ ja einer ſolchen art/ daß es auch offt einen harten Menſchen beweget/ wie Luc. 18. von der Widwen vnd vngerechten Richter geſchrieben iſt.
Da bewegt die Widwe endlich den harten Richter durch jhr offtes Gebet.
Dann das Gebet/ weil es aus dem Geiſt kompt/ iſts eine ſtercke der Seelen/ dardurch mannichem das Hertz offt eingenommen vnnd bewogen wird.
Dieweil dann nun Gott nicht ein harter GOTT iſt/ ſondern die hoͤchſte gelindigkeit/ die zarteſte Freundligkeit/ die hoͤheſte Gedult/ die edleſte Sanfftmut/ die bruͤnſtigſte Liebe/ vnnd in Summa GOtt iſt alle tugend im hoͤchſten grad:
So kans nicht feilen/ Ja es iſt vnmuͤglich/ daß er nicht ſolte durch ein Hertzliches Gebet bewogen werden.
Dann wann das nicht geſchehe/ ſo were er nicht die hoͤchſte generoſitas, oder Freundligkeit/ vnnd die edleſie Guͤtigkeit.
Darumb ſo warhafftig als GOTT die hoͤchſte Guͤtigkeit vnnd Freundligkeit iſt/ ſo war wird Er auch durch ein hertzliches Gebet am aller erſten bewogen.
Herlicher grund vnſers Gebets.
Taulerus.
Gott iſt ja ſo jach nach vns/ vnd eilet ſo ſehr nach vns/ vnnd thut gleich als wolt jhm ſein Goͤttlich Weſen gar zubrechen/ vnd zu nicht werden an jhm ſelber/ daß Er vns offenbare allen abgrund ſeiner Gottheit/ vnd die fuͤlle ſeines Weſens vnd ſeiner Natur.
Da eilet Gott zu/ daß es alſo vnſer eigen ſey/ wie es ſein eigen iſt.
Item/ Wir ſind zu vnmeſſigen groſſen ewigen dingen geſchaffen/ beruffen vnd geladen/ vnd nimmet das Gott ſehr vbel von vns an/ daß wir vns an kleinen nichtigen vergenglichen dingen begnuͤgen laſſen.
Dann Er iſt bereit vns alles zu geben/ auch ſich ſelbſt.
Item/ GOtt will vnd mag von rechter Liebe wegen vns nichts abſchlagen noch verſagen/ ja er koͤmpt zuuor vnſerm Gebet/ vnd gehet vns entgegen/ vnd bittet/ daß wir ſeine Freunde ſein wollen/ vnd iſt tauſentmal williger zu geben/ dann wir zu nehmen/ bereiter zu geben dann wir jn zu bitten.
2. So erforderts Gottes Warheit vnd thewre verheiſſungen/ Pſal. 50. Ruffe mich an ſo will ich dich erhoͤren.
Pſal. 86.
Der Herr iſt gut vnd gnedig/ von groſſer guͤte allen/ die jhn anruffen.
Pſal. 145.
Der Herr iſt nahe allen/ die jhn mit ernſt anruffen.
Der Herr iſt gut/ iſts zu wenig/ ſo iſt Er gnedig/ iſts noch zu wenig/ ſo iſt Er von groſſer guͤte/ gegen wem?
gegen allen/ die jhn anruffen.
Er thut was die Gottfuͤrchtigen begerẽ/ vnd hoͤret jhr ſchreyen/ vnd hilfft jhnen/ Eſa. 65.
Johan. 16. Matth. 7. Bittet:
Leſſets dabey nicht bleiben:
Suchet: Leſſets dabey nicht wenden: Klopffet an.
Dann wer da bittet/ etc.
Marc. 11.
Alles was jhr bitten werdet in ewrem Gebet/ glenbt jhr/ daß jhrs empfangen werdet/ ſo wirds euch werden.
Luc. 11. 18. Diß muß GOtt halten/ oder er were nicht der/ der Er ſich in ſeinem Wort offenbaret hat.
Vnd damit vns Gott erhoͤren/ vnd ſeine guͤte vns vielen mittheilen muͤge/ ſo hat Er vns befohlen viel vñ offt/ ja ohn vnterlaß zubetẽ.
3. So bekrefftigets auch das allerfreundlichſte Vaterhertz GOTtes/ Luc. 11.
Wo iſt ein Kind oder Sohn/ der den Vater bittet vmbs Brodt/ der jhm ein Stein darfuͤr biete?
So dann jhr/ die jr arg ſeid/ koͤnnet ewren Kindern gute gabẽ geben/ viel mehr wird der Vater im Himmel den heiligen Geiſt geben denen/ die jhn darumb bitten.
Iſt er nicht der rechte Vater vber alles/ das Vater heiſt im Himmel vnnd Erden. Epheſ. 3. Vnnd 2. Corinth. 1. nennet S. Paulus Gott den Herrn einen Vater der Barmhertzigkeit/ vnd einen GOtt alles troſtes.
Solte ein Menſch barmhertzig ſeyn/ vnd der/ der ein barmhertziges Hertz gemacht hat/ ſolte ſelbſt vnbarmhertzig ſeyn?
Solte GOTT ein Vaterhertz geſchaffen haben/ vnnd ſolte ſelbſt kein Vaterhertz haben?
Warumb hette jhm GOTT dieſen Namen gegeben/ wann er nicht ein gnedig Vaterhertz hette?
So muß Er nun gnediglich erhoͤren/ oder Er muß ſeinen Namen Vater verlieren.
Eſai. 64.
Du biſt ja vnſer Vater/ von Alterſ her iſt daß dein Name.
Jerem. 31.
Ich bin Iſraels Vater/ ſo iſt Ephraim mein erſtgeborner Sohn.
Ja der das Mutter- Hertz alſo geſchaffen/ daß es ſich vber den Sohn jhres Leibes erbarmet/ wie ſolte Er ſelbſt nicht ein erbarmendes Hertz haben?
Wie ſolte Er ſich vnſer nicht erbarmen/ vnnd vnſer Gebet erhoͤren/ wann wir ſo klaͤglich ruffen vnnd ſchreyen?
Sehet/ wann die Kinder kranck ſeyn/ vnnd weinen/ wie bricht daß der Mutter das Hertz:
Eben alſo vnnd viel mehr GOtt dem Herren auch/ wie Er ſelbſt ſpricht Jerem. 31. Darumb bricht mir mein Hertz gegen jm/ ich muß mich dein erbarmen.
Aus dem erbarmen den Vater vnd Mutter Hertzẽ lernen wir GOttes Liebe erkennen.
Eſa. 49.
4. Beſtetigts auch die Vorbitte vnſers Herren Jeſu Chriſti.
Wie hat der Herr in den Tagen ſeines wandels auff Erden fuͤr ſeine Kirche vnnd fuͤr alle Gleubige gebeten?
Wie beſihlet Er ſie ſeinem Himliſchen Vater?
1. Heiliger Vater erhalt ſie in deinem Namen/ die du mir mir gegeben haſt/ daß ſie ein ſein gleich wie wir.
2. Heilige ſie in deiner Warheit/ Dein Wort iſt die Warheit.
3. Ich bitte/ daß du ſie/ weil ſie in der Welt ſeyn/ fuͤr allem vbel bewahreſt.
4. Ich bitte fuͤr ſie/ vnd fuͤr alle/ die durch jr Wort an mich gleuben werden.
5. Vater ich will/ daß wo ich bin/ auch ſein bey mir die du mir gegeben haſt.
6. Ich bitte fuͤr ſie/ daß die Liebe/ damit du mich liebeſt/ ſey in jhnen/ vnd ich in jhnen.
Nicht allein in dieſer Welt hat er fuͤr vns gebeten/ ſondern auch jtzo zur rechten Hand Gottes. Rom. 8. Hebr. 5. Hebr. 7.
Weil wir dann einen Hohenprieſter haben/ Jeſum den Sohn Gottes/ der gen Himmel gefahren iſt/ ſo laſſet vns hinzu treten mit freudigkeit zu den Gnadenſtul/ auff daß wir Barmhertzigkeit empfahen/ vnd gnade finden auff die zeit/ wann vns huͤlffe noht ſein wird.
Joh. 17.
Chriſti Gebet fuͤr vns iſt vnſere erhaltung ſtercke vnnd Sieg.
Rom. 8. Geiſt Got tes ſeufftzet in vns
5. Beſtetigts auch das Zeugnuͤß des H. Geiſtes/ der vnſerm Geiſte zeugnis gibt/ daß wir Gottes Kinder ſeyn.
Es iſt vnmuͤglich daß das Zeugniß des H. Geiſtes in vnſern Hertzen koͤnne vmbſonſt vnd verloren ſeyn.
6. Weil Gott vnd Chriſtus bey vns ſeyn/ ja durch den Glauben in vns wohnen/ wie ſolle Er dann vnſer Seufftzen nicht wiſſen.
Pſal. 139.
Es iſt kein Wort auff meiner Zungen/ daß du Herr nicht alles wiſſeſt.
Du verſteheſt meine Gedancken von ferne.
Darffeſt nicht dencken/ GOTT ſey viel tanſent Meil weges von dir/ vnnd hoͤre dein Gebet nicht.
Er iſt in dir/ vnd du in jhm.
Act. 17. Joh. 17. Item.
Gott lebet vnnd webet in dir/ wie ſoll er dann dein Gebet nicht hoͤren.
Pſal. 38. Gott fuͤr dir iſt all mein begierde/ vnnd mein ſeufftzen iſt dir nicht verborgen.
Pſal. 19. Laß dir wolgefallen die rede meines Mundes/ vnd das geſprech meines Hertzens fuͤr dir.
Eph. 3. Joh. 14.
Gott iſt in vns vñ wir in Gott/ wie ſolte er vn ſer Gebet nicht erhoͤ ren?
7. Weil der H. Geiſt/ welcher wahrer GOtt iſt/ vnſer Gebet ſelbſt in vns wircket/ Der H. Geiſt iſt ein Geiſt des Gebets/ Zach. 12. ja ſeufftzet in vns/ Rom. 8. Wie ſolte nun GOTT nicht hoͤren/ wiſſen/ vnnd ſehen/ was Er ſelbſt thut vnd wircket.
Darumb iſt es vnmuͤglich/ daß ein Seufftzerlein ſolte verloren ſeyn/ daß aus dem heiligen Geiſt kompt vnnd zu GOTT gehet.
Es koͤmpt von Gott vnd gehet zu GOtt.
In GOTT kan nichts verloren werden:
Die Wercke ſind in Gott gethan/ vnnd kommen ans Liecht/ Joh. 3.
Gott wircket in vns dz Gebet: wie ſolt ers nicht erhoͤren?
8.
So iſt GOtt nicht ein vergeßlicher GOTT/ wie ein Menſch.
Wie GOtt alle wolthaten behelt wie ein Siegelring/ vnnd ein jeder gleubiger fuͤr jhm iſt wie ein Denckzedel/ Mal. 3. Alſo vergiſſet er auch des Gebets nicht.
Non cadit in Deum obliuio boni, ſed obliuio peccatorum noſtrorum.
GOttes gnade iſt ſo groß/ ſo vberfluͤſſig/ daß ſie vnſere Suͤnde vberwieget vnnd tilget/ daß Er jhr nimmermehr gedenckei/ Aber das gute daß von jhm herkompt/ deß kan Er nicht vergeſſen/ oder Er muſte ſeines Werckes/ vnnd ſein ſelbſt vergeſſen.
Nun koͤmpt vnſer Gebet von dem heiligen Geiſt her/ ſolte dann der heilige Geiſt vergeſſen des Gebets vnnd Seufftzen/ ſo Er ſelbſt in vns gewircket hat?
Eſt impoſſibile.
Er wird ja ſeines eigenen Werckes nicht vergeſſen/ daß Er in vns gewircket hat.
GOTT kan ja ſeines Worts vnnd Zuſage nicht vergeſſen.
Ich dencke noch wol daran/ was ich jhm geredt habe/ Jerem. 31. Darumb ſagt der 56. Pſalm/ daß Er vnſere Thraͤnen zehle.
Pſalm.
111. Er verheiſt/ daß ſein Bund ewiglich bleiben ſol:
Was iſt ſein Bund?
Die vergebung der Suͤnde mit Chriſti Todt beſtetiget mit dem heiligen Geiſt verſiegelt/Epheſ.
1.
Syr. 17.
Gott vergiſſet ſeines Werckes in vns nicht.
Ja ſprichſtu: Iſt das wahr/ warumb erhoͤret mich dann GOTT nicht/ vnnd gibt mir meine bitte?
Ich habe auch offt gebeten/ geruffen/ vnnd geſeufftzet/ werde gleichwol nicht erhoͤret.
Vnd das ſihet man vielfeltig fuͤr Augen/ das einer offt lang vmb ein ding bittet/ bekoͤmpts gleich wol nicht/ wird vnſerm anſehen nach nicht erhoͤret.
Wo bleiben da dieſe Fundamenta der gewiſſen erhoͤrung?
Vnd diß iſt eine ſchwere anfechtung/ die offt manniches armes Hertz krencket vnnd irꝛe machet:
Aber mercke darauff dieſe beſtendige Antwort.
Anfechtung vber der Erhoͤrung.
Das Gebet wird allewege erhoͤret/ vnd iſt vnmuͤglich/ daß es nicht ſolte erhoͤret werden aus vorerzehlten Hauptgruͤnden/ welche ſind warhafftig/ feſt vnd gewiß.
1. So gewiß als Gott ein freundlicher Gott iſt.
2. So gewiß/ als Gott warhafftig iſt in ſeinen verheiſſungen/ ja die ewige Warheit ſelbſt iſt.
3. So gewiß/ als Gott das barmhertzigſte Vaterhertz hat.
4. So gewiß als Chriſtus vnſer Mitler iſt.
5. So gewiß als Gott vnd Chriſtus in vns wohnen.
Daran ſol kein gleubig Hertz zweiffeln.
Gruͤnde der Erhoͤrung.
Das aber GOtt vns nicht alsbald gibt/ was wir bitten vnnd haben wollen/ derhalben vns beduͤncket/ wir werden nit erhoͤret/ das koͤmpt daher:
1. Daß vns Gott nicht allezeit erhoͤret nach vnſerm willen/ ſondern nach vnſerer Seligkeit.
2. daß jhm Gott hat vorbehalten/ ob Er vns das jenige/ darumb wir bitten/ will geben an vnſerm Leibe/ oder an vnſerer Seele.
Wann wir nun vmb ein zeitlich Gut bitten/ GOtt der Herr aber erkent/ daß es vns nicht nuͤtzlich vnnd ſeliglich iſt/ ſo gibt Ers vns nicht am Leibe vnnd zeitlichen Guͤtern/ ſondern an der Seele vnd Geiſtlichen Guͤtern.
Vnnd bekommen alſo gleichwol das/ was wir bitten/ geiſtlich an der Seele/ Ja mehr dann wir bitten.
Dann ſo viel die Seele edler vnd beſſer iſt dann der Leib/ vnnd die geiſtlichen Guͤter dann die irꝛdiſchen/ ſo viel beſſer iſts auch/ wann vns Gott das jenige/ was wir euſſerlich vnd leiblich bitten/ an der Seele vnd geiſtlichen Guͤtern zu legt.
GOtt erfuͤllet vnſer Gebet an dem/ daran am meiſten gelegen/ nemlich/ an der Seele.
Iſt doch am Leibe nit das meiſte gelegen/ wann nur der Seelen geholffen wird.
Legt dir Gott eine leibliche Kranckheit auff/ vnnd du bitteſt/ GOtt wolle dich geſund machen/ das Gebet iſt erhoͤret vnnd feilet nicht.
Gibt Er dir nicht geſundheit des Leibes/ ſo gibt Er dir geſundheit der Seelen/ die beſſer iſt.
Wolleſtu nicht lieber eine geſunde Seele haben dann einen geſunden Leib?
Was huͤlffe dir ein geſunder Leib/ wann die Seele vngeſund/ das iſt vngleubig were/ vnnd muͤſte des ewigen Todes ſterben?
Iſt aber die Seele geſund/ ſo koͤnnen wir mit David ſagen:
Herr wann ich nur dich habe/ ſo frage ich nichts nach Himmel vnnd Erden/ wann mir gleich Leib vnnd Seele verſchmachter:
Vnnd mit dem krancken Job: Ich weiß das mein Erloͤſer lebet:
Damit war der Seelẽ geholffen:
Darumb achtet der liebe David/ die Himliſchen Guͤter hoͤher denn alles Zeitliche.
Pſal. 119. Dein Wort iſt mir lieber dann viel tauſent ſtuͤcke Gold vnd Silber.
Wie Gott das Gebet allezeit erhoͤre.
Was Gott dem Leibe entzeuget/ legt er der Seelen zu.
Pſal. 73.
Job. 19.
Ja ſprichſtu: Ich wolte es gern beides haben/ geſunden Leib/ vnd eine geſunde Seele/ zeitliche vnd ewige Guͤter.
Ey ſpricht GOtt der Herr:
Laß dich an meiner gnade genuͤgen. S.
Paulus wolt es auch gern/ Aber er bekam dieſelbe Antwort.
Summa alles gleubig Gebet wird erhoͤret vnnd erfuͤllet/ wo nicht am Leibe/ dennoch an der Seelen.
1. Cor. 12.
Gottes Gnade iſt beſſer deñ aller Welt Gut.
Zu dem/ ſo hat jhm Gott auch dieſes vorbehalten/ ob Er vnſer Gebet erfuͤllen wolle in dieſem oder in jennem Leben.
Wann du nun hier nicht bekoͤmpſt/ was du bitteſt/ ſo dencke/ es iſt dir hie nicht nutz vnd ſelig/ Gott ſparet dirs aber biß in jennes Leben.
Iſt doch an dieſem Leben nicht alles gelegen.
Was dir hier GOtt nicht gibt/ daß wird er dir dort reichlich vnd tauſentfeltig geben.
Dann wie es vnmuͤglich iſt/ das GOtt vnſer Gebet vergeſſen ſolle:
So iſts auch vnmuͤglich/ daß Ers nicht ſolte auß Gnaden belohnen.
Geſchichts nicht in dieſem Leben/ ſo wirds gewiß geſchehen im ewigen Leben.
So manniches Gebet/ ſo manniche Gabe im ewigen Leben/ denn da werden wir erndten ohne auffhoͤren.
Da wird er zu einer jeden gleubigen Seelen ſagen: Siche/ da haſtu dem Gebet/ daß du zu mir geſchicket haſt/ vnnd da haſtu das/ darimib du gebeten haſt/ fuͤr ein Gebet tauſentfeltige Gaben.
Das ſollen wir mit gedult erwarten.
Hie ſaͤen wir/ un ewigen Leben erndten wir.
Gal. 6.
Es were ein nerriſcher Ackerman/ wann er jtzo geſaͤet hette/ vnnd wolte alsbald die Frucht haben/ gienge vnnd greinete:
Ach ich habe geſaͤet/ vnd meine Augen ſehen nichts wieder.
Du Narꝛ/ kanſtu die zeit der Erndten nicht abwarten/ ſo wirſtu deinen Samen/ vnd viel Fruͤchte wieder bekommen.
Alſo ſpricht mannicher:
Ach ich habe nun ſo lang vnnd ſo viel gebetet/ Ich ſehe gleichwol nicht/ das etwas darauß wird/ Gott will mich nicht erhoͤren.
Du Narꝛ/ du haſt kaum geſaͤet/ vnd wilt albereit erndten/ kanſtu nit der zeit der groſſen Erndten des ewigen Lebens erwarten.
Was der Menſch hie ſaͤet/ daß wird er dort erndten:
Sãeſtu hie Gebet vnnd Thraͤnen/ einen edlen Samen/ ey du wirſt dort mit freuden tauſentfach einerndten/ Pſ. 126.
Das muß erfuͤllet werden/ Gott hats geredt:
Erfuͤllet ers nun hie nicht/ ſo muß es im ewigen Leben erfuͤllet werden.
Alſo mannicher/ dem ſeine liebe Kinder/ Weib/ gute freunde ſterben/ die weinen vnd heulen/ ꝛc. Ach lieber Freund/ weiſtunicht/ daß diß deine Samezeit iſt/ du muſt ja erſt ſaͤen vnnd pflantzen deine gute Freunde/ ja deinen eigenen Leib/ che du erndteſt.
Warte biß zur zeit der groſſen Erndten/ da werden die Schnitter die H. Engel/ deine Garben ſamlen/ vnnd in die ewige Scheunen tragen.
Die Erndte iſt nahe vnd eilet herzu.
Da werden wir vnſer Gebet/ Seufftzen vnnd Thraͤnen/ ſo wir vielfaͤltig zu GOtt geſchicket haben/ reichlich finden.
Dann da werden wir an Gott alles haben/ was wir immer hetten bitten/ wuͤnſchen/ oder begeren koͤnnen.
Vnd werden alſo alle verheiſſungen Gottes/ vnd dieſe vnfeilbare Hauptgruͤnde in Ewigkeit in Chriſto Jeſu wahr ſeyn vnd bleiben/ vnd an jedem gleubigen zu ſeiner ewigen freude vnd Seligkeit vberauß reichlich erfuͤllet werden/ daß wir GOtt dafuͤr ewig ruͤhmen vnd preiſen werden.
Ewig Leben ein ewig Ernd te.
Gal. 6.
Aufferſtebung vnſer Leiber eine ſchoͤne Erndte
Das XXXVIII. Capittel.
Sieben Gehuͤlffer vnd adminicula vnſers ſchwachen Gebets.
Rom. 8. Deſſelben gleichen auch der Geiſt hilfft vnſer ſchwachheit.
Dann wir wiſſen nicht/ was wir beten ſollen/ wie ſichs gebuͤret:
Sondern der Geiſt vertritt vns auffs beſte mit vnaußſprechlichen Seufftzen/ Der aber die Hertzen forſchet/ der weiß/ was des Geiſtes ſinn iſt.
Dann er vertrit die Heiligen/ nach dem es Gott gefelt.
WEil es dann leider an dem iſt/ das vnſer Gebet ſehr kalt vnnd ſchwach iſt/ wollen wir forſchen/ was vns Gott in ſeinem Wort fuͤr gehuͤlffe in vnſerm Gebet gezeiget/ an welche wir in vnſerm Gebet gedencken ſollen.
1. Der erſte Gehuͤlffe iſt vnſer einiger Mitler vnd Vorſprach/ Mediator & aduocatus, der Sohn GOttes Jeſus Chriſtus:
Der iſt vnſer Worthalter bey GOtt/ wann vnſere Zunge nicht ſo kan vnd vermag zu reden/ wie wir gerne wolten/ vnd es von Hertzen wuͤnſchen.
Darumb heiſſet er λόγος, das ewige Wort des Vaters/ das GOtt durch jhn ſeinen Raht vns offenbaret/ vnnd daß er vnſer Wort bey GOTT redet/ darumb iſt Er vnſer Mitler.
Diß iſt vns fein fuͤrgebildet in Moſe/ dem Mitler des Alten Teſtaments/ da das Volck flohe fuͤr GOTT am Berge Sinar/ vnnd ſprachen:
Rede du mit Gott fuͤr vns.
Item/ da ſich Moſes entſchuͤldigt/ er kunte nicht wol reden/ als er fuͤr Pharao gehen ſolte/ er hette eine ſchwere Zunge:
Da antwortet jhm GOtt:
Aaron dein Bruder iſt beredt/ er ſol dein Mund ſein.
Alſo haben wir alle eine ſchwere Sprache/ wann wir beten ſollen/ ď Himliſche Aaron aber iſt vnſer Mund.
Diß lehret vns auch das Vorbilde des Gnaden Stuls.
Darumb hat vns der Herr befohlen in ſeinem Namen zu beten.
Joh. 16. Darumb iſt Er vnſer ewiger Hoherprieſter/ der ein vnuergenglich Prieſterthumb hat Hebr. 7. Rom. 8. vertrit vns/ Epheſ. 3. durch jhn haben wir einen frendigen Zugang zum Vater mit aller zuuerſicht.
1. Joh. 2.
Mitlerampt Chri ſti vnſers Gebets er ſter huͤlffe.
Exod. 20.
Exod. 4.
Exod. 25.
2.
Der ander Gehuͤlffe iſt GOtt der H. Geiſt/ Zach. 12. Vber das Haus Inda/ vnnd vber die Buͤrger zu Jeruſalem will ich außgieſſen den Geiſt der gnaden vnnd des Gebets.
Der vns der gnaden GOttes verſichert/ vnd vns aus gnaden gegeben wird/ als ein Zeuge der Kindtſchafft.
1. Johan. 4. Daran erkennen wir/ daß wir von GOtt ſeyn/ daß er vns von ſeinem Geiſt gegeben hat.
Rom. 8. Wir haben nicht einen Knechtiſchen Geiſt einpfangen/ ſondern einen Kindlichẽ Geiſt/ durch welchen wir ruffen:
Abba lieber Vater.
Derſelbe Geiſt gibt zeugnuͤß vnſerm Geiſt.
Iſt durch die Salbung der Prieſter im Alten Teſtament bedeutet:
Alſo hat vns Gott mit dem Geiſt Chriſti geſalbet GOtt teglich Opffer zu bringen/ Farren der Lippen/ Pſal. 69.
Dieſer Geiſt Gottes erwecket in vns die ſeufftzen dauon. Dan. 9. Ach Herr hoͤre/ Ach Herr ſey gnedig/ Ach Herr mercke auff/ vnd thue es.
H. Geiſt der ander Gehuͤlffe vnſers Ge bets.
Exod. 29.
1. Joh. 2.
3. So ſtercket vnſer Gebet krefftiglich Gottes verheiſſung.
Pſal. 50. Ruff mich an/ ꝛc. Pſal. 91.
Er begeret mein/ ſo will ich jhn außhelffen.
Pſal. 145. Luc. 11.
Wo iſt ein Vater/ ꝛc. Luc. 18. Hoͤre/ was der vngerechte Richter/ ꝛc. Eſa. 65. Ehe ſie ruffen/ will ich hoͤren.
Pſal. 34.
Die Augen des Herrn/ ꝛc. Joel. 2. Wer den Namen des Herren wird anruffen/ der ſol errettet werden.
Matth. 7. Quærite, petite, pulſate ſuchet/ bittet/ klopffet an.
Rom. 10. Gott iſt reich von Barmhertzigkeit.
Gottes verheiſſung der dritte Gehuͤlffe vnſers Gebets.
Exempel der erhoͤrũg der 4. gehuͤlffe.
4. Die Exempel der Heiligen/ ſo Gott erhoͤret.
Sehet an die Exempel der Alten/ ſo wird vnſer Gebet krefftiglich geſtercket/ vnnd hat einen groſſen gehuͤlffen/ wann man ſich erinnert der vorigen gnedigen huͤlffe/ vnd erloͤſung des Allmechtigen Gottes: Darauff haben alle Propheten jhr Gebet gegruͤndet.
Moſe Exo. 32.
Da die Kinder Iſrael ſich hart verſuͤndigt hatten mit dem Abgoͤttiſchen guͤldenen Kalbe/ alſo/ das GOTT zu Moſe ſagte:
Laß mich/ daß mein Zorn vber ſie ergrimme vnd ſie auffreſſe.
Da hielte Moſes ſein Außerwehlter den rieß auff/ ſagt der 106. Pſalm/ flehete/ vnnd hielt jhn mit ſtarckem Gebet/ in welchem er GOtt auch ſeiner vorigen Huͤlffe erinnert/ vnnd ſpricht:
Ach Herr/ warumb will dein Zorn ergrimmen vber dein Volck/ daß du mit ſtarcker Hand aus Egyptenland gefuhret haſt.
Warumb ſollen die Egypter ſagen vnnd ſprechen:
Er hat ſie zu jhrem vngluͤck außgefuͤhret/ daß er ſie erwurgete im Gebirge/ vnnd vertilge ſie vom Erdbodem?
Kere dich vom grimme deines Zorns/ vnd ſey gnedig der boßheit deines Volcks.
Da grawete dem Herrn das vbel/ daß Er dem Volcke gedrewet hatte.
David hat diß Meiſterſtuͤck wol gelernet/ Dann er faſt in allen Pſalmen GOtt ſeiner vorigen gnade/ guͤte/ vnnd trewe erinnert/ Im 25. Pſalm:
Gedencke Herr an deine Barmhertzigkeit/ vnnd im 77. Pſalm.
Ich dencke der alten zeit/ der vorigen Jahre/ wird dann der Herr ewig verſtoſſen.
Pſalm 86. Herr/ der du biſt vormals gnedig geweſt deinem Lande/ vnd haſt die Gefangenen Jacob erloͤſet/ der du die Miſſethat vormals vergeben haſt deinem Volcke/ vnd alle jhre Suͤnde bedecket/ der du vormals alle dein Zorn auffgehaben/ Troͤſte vns GOtt vnſer Heyland/ vnnd laß ab von deiner Vngnade vber vns.
Wiltu dann ewiglich vber vns zuͤrnen?
Wiltu vns dann nicht wieder erquicken/ daß ſich dein Volck vber dir frewen mag?
Gottes guͤte wehret von ewigkeit zu ewigkeit/ darumb wird er vn ſer Gebet nicht verwerffen.
Mit was herrlichen Worten erinnert der Prophet Eſaias am 64. GOtt den Herrn ſeiner vorigen gnade/ vnd ſchleuſſet damit auff den wunderlichen ſchrein der Barmhertzigkeit Gottes.
Wo iſt dann nun/ der ſein Volck aus dem Meer fuͤhrete ſampt den Hirten ſeiner Herde?
Wo iſt/ der ſeinen H. Geiſt vnter ſie gab?
Der Moſen bey der rechten Hand fuͤhret durch ſeinen H. Arm/ der die Waſſer trennet fuͤr jhnen her/ daß Er jhm einen ewigen Namen machet/ der ſie fuͤhret durch die tieffe in der Wuͤſten/ Wie die Roſſe in der Wuͤſten/ die nicht ſtrauchelen/ wie das Viehe/ ſo ins Feld herumb gehet/ welches der Othem des Herren treibet.
Alſo haſtu auch dein Volck gefuͤhret/ auff daß du dir einen herrlichen Namen machteſt.
So ſchawe nun vom Himmel vnnd ſiehe von deiner herrlichen Wohnung/ Wo iſt nun dein Eiver/ deine macht/ deine hertzliche Barmhertzigkeit/ helt ſich ſo hart gegen vns/ Biſtu doch vnſer Vater?
Dann Abraham weiß von vns nicht/ Iſrael kennet vns nicht: Du aber Herr biſt vnſer Vater vnd Erloͤſer von alters her iſt das dein Name.
Darinnen ſind dieſe grunde.
1. Herr/ deine gnade iſt ewig/ darumb wird ſie an mir auch nicht auffhoͤren.
2. Ich bin zwar ein Suͤnder/ aber du haſt auch vormals den Suͤndern gnade erzeiget/ die Buſſe gethan.
Pſalm.
25. Gedencke nicht der Suͤnde meiner Jugend.
3.
Meine Suͤnde iſt zwar groß/ Ey ſo laß deine Barmhertzigkeit auch groß werdẽ.
4. Gedencke/ daß ich dein Geſchoͤpff bin.
Job. 10. Gedencke daß du mich aus Lehmen gemacht haſt/ vñ wirſt mich wider zur Erdẽ machen.
Dein auffſehen bewahret meinen Othem.
5. So hilfft vnſer Gebet die groſſe Freundligkeit vnd Leutſeligkeit Gottes/ die troͤſtliche Verheiſſung/ das GOTT die Elenden anſiehet.
Siehe an meinen Jammer vnd Elend/ vnd vergib mir alle meine Suͤnde/ Pſ. 25.
Da dieſer Elender rieff/ hoͤrts der Herr/ vnd errettet jhn aus aller ſeiner furcht/ Pſ. 34.
So haben wir verheiſſung/ das Gott die Elenden nicht verachtet/ wiewol die ſtoltzen Menſchen thun.
Dann Gott iſt nit Menſchlich geſinnet/ hat auch nicht Fleiſchliche Augen/ daß er ſehe/ wie ein Menſch ſiehet vnd richtet/ Job 10. Je Elender ſonſt ein Menſch/ je weiter ſich andere von jhm abthun.
Gott aber iſt nicht alſo geſinnet/ je elender ein Menſch iſt/ je mehr will Er bey demſelben ſeyn.
Pſ. 34.
Der Herr iſt nahe bey denen/ die zerbrochens Hertzens ſind/ vñ hilfft denen/ die zerſchlagene gemuͤter haben.
Pſ. 10. Du ſieheſt ja vnd ſchaweſt das elend vnd jammer.
Es ſtehet in deinen Henden/ die Armen befehlens dir.
Du biſt der weiſen Helſſer.
Da findet der HErr Materie vnnd gelegenheit gnug/ ſeine Barmhertzigkeit zu beweiſen/ vnd damit kein Elender verzage/ faſſet er im 146. Pſalm viel Elende zuſammen.
Der Herr ſchaffet recht denen/ die gewalt leiden/ Er ſpeiſet die Hungerigen.
Der Herr loͤſet die Gefangenen/ er machet die Blinden ſehend.
Der Herr hilfft auff/ die niedergeſchlagen ſein/ Der Herr liebet die Gerechten/ Der Herr behuͤtet die Frembdlingen vnd Waiſen/ vnd erhelt die Widwen.
Eſa. 66.
Ich ſehe an den Elenden/ der zerbrochenes Geiſtes iſt/ vnnd ſich fuͤrchtet fuͤr meinen Wort. Pſ. 102.
Er wendet ſich zum Gebet der Elenden/ vnnd verſchmehet jhr Gebet nicht.
Pſ. 9.
Die Hoffnung des Elenden wird nicht verloren ſein ewiglich.
Freundlig keit Gottes ſtercket vnſer Gebet.
Eſ. 66.
Gott verſchmehet die Elenden nicht/ ſondern wohnet bey jhm.
6. So ſtercket vnſer Gebet krefftiglich die betrachtung der vnaußſprechlichen groſſen Barmhertzigkeit GOttes.
Er nimpt vnſer Gebet beſſer auff dann wirs jm koͤnnen fuͤrbringen.
Er verſtehet vnſer noth beſſer dann wirs jhm klagen koͤnnen.
Beten wir nicht recht/ ſo helt er vns manniche thorheit zu gut/ wie Abraham ſpricht:
Ach Herr/ zuͤrne nicht mit mir.
Siehe/ Ich habe mich vnterwunden mit GOtt zu reden.
Daher S. Paulus 2. Corinth. 1. ſpricht:
Gelobet ſey GOtt der Vater aller Barmhertzigkeit/ vnd Gott alles Troſtes/ der vns troͤſtet in aller vnſer Truͤbſal/ Pſalm. 103. Vmb dieſer Barmhertzigkeit willen kan kein Gebet vergeblich ſeyn.
Gott zehlet vnſer Seufftzen vnnd Thraͤnen/ Pſalm. 65. Vmb der allerheiligſten Thraͤnen Chriſti willen.
Denn er am Tage ſeines Leydens mit ſtarckem geſchrey ſeine Thraͤnen fuͤr vns mildiglich geopffert hat.
GOttes Barmhertzigkeit ſtercket vnſer Gebet.
Gen. 18.
Durch Chriſti Thraͤnen werdẽ vnſer Threnẽ geheiligt.
7. So ſterckets vnſer Gebet mechtig/ wann wir vns erinnern des Gnadenbundes/ ſo GOtt mit vns gemacht hat/ Jer. 31.
Das ſol der Bund ſeyn/ ꝛc. Jere.
54. Der Bund des friedens ſol nicht hinfallen/ ſpricht der Herr dein Erbarmer/ Jer. 55. Wolan/ alle die jhr duͤrſtig ſeid/ kompt her/ Dann ich will mit euch einen ewigen Bund machen.
In dieſem Gnadenbund iſt die Erhoͤrung mit eingeſchloſſen.
Suchet den Herrn/ weil Er zu finden/ ruffet jhn an/ weil Er nahe iſt/ ꝛc.
Gnadenbund ſtercket vnſer Gebet.
Deſſen allen haben wir ein herrlich Exempel in dem Gebet des Propheten Danielis am 9. Ach lieber Herr/ du groſſer vnd erſchrecklicher GOtt/ der du Bund vnd gnade helteſt denen/ die dich lieben vnnd dein Gebot halten.
Herr vnſer Gott/ der du dein Volck aus Egypten gefuͤhret haſt mit ſtarcker Hand/ vnd dir einen ewigen Namen gemacht (Das iſt die erinnerung der vorigen Huͤlffe) Herr erhoͤre vnſer Gebet/ vnnd ſiehe gnediglich an dein Heiligthum/ ſo verſtoͤret iſt vmb des Herren willen (Da iſt der Meſſias vnd ſein Name) Ach Herr hoͤre es/ Ach Herr hilff/ Ach Herr ſey gnedig (Das ſind die Seufftzen des H. Geiſtes)
Neige deine Ohren/ mein Gott vnd Herr/ Thue die Augen auff vnd ſiehe (Das iſt die verheiſſung) Siehe an dein Heiligthum/ das verſtoͤret iſt.
Dann vmb vnſer Miſſethat willen tregt Jeruſalem ſchmach (Das iſt die erkantnuͤß der Suͤnde vnd betrachtung des Elendes vnd Jammers) Dann wir liegen fuͤr dir mit vnſerm Gebet/ nicht auff vnſer Gerechtigkeit/ ſondern auff deine groſſe Barmhertzigkeit (Das iſt die Erkentnuͤß vnſers vnuermuͤgen vnd vnwirdigkeit vnnd die betrachtung der Barmhertzigkeit GOttes) Letzlich der Bund.
Dann dein Volck vnnd deine Stadt iſt nach deinem Namen genennet.
Das XXXIX. Capittel.
Ein Geſprech der gleubigen Seelen mit Gott.
Pſal. 85. Wiltu dann ewiglich vber vns zuͤrnen/ vnnd deinen Zorn gehen laſſen fuͤr vnd fuͤr?
Wiltu vns dann nicht wieder erquicken/ daß ſich dein Volck vber dir frewen muͤge?
HErr/ erzeige vns deine Gnade/ vnnd hilff vns.
DIß iſt ein freundlich geſprech der gleubigen Seelen mit GOTT.
Dann mit welchem Fuͤrſten oder Koͤnige hette wol ein Menſch macht alſo zu reden?
Wann der Fuͤrſt oder Koͤnige zornig iſt/ darff man jn auch alſo anſprechen?
Ich halte es nicht.
Aber Gott hat die gleubige Seele alſo lieb/ die iſt gleich als GOttes Kammerdienerin/ die darff zu GOtt hinein gehen ohne anklopffen.
So bald die koͤmpt/ ſpricht Gott: Was wiltu?
Komm herein/ vñ fuͤrchte dich nit.
Es bedeutet die Bathſebaͤm 1. Reg. 1.
Die gieng zu David in ſein Kammer/ neiget ſich/ vnnd betet den Koͤnig an.
Vnnd der Koͤnig ſchwur jr/ ꝛc. Itẽ durch die Eſther/ die zum Koͤnige Altaſvero hinein gieng/ vnd er legt ſeinen Seepter auff jr.
Haupt.
Wann hohe Perſonen mit jhren armen Vnterthanen reden/ achtet man ſolches fuͤr eine ſondere hohe groſſe Gnade Herrligkeit vnd Leutſeligkeit/ vnd gereichet demſelbẽ zu ſonderm lob.
Daher man lieſet/ weil Titus der Roͤmiſche Keyſer ſo leutſelig geweſen/ haben ſeine Vnterthanen jhn nit hoͤher wiſſen zu ruͤhmen dann daß ſie jm amorem & delicias generis humani genennet haben/ weil die Leute an jhm jhre luſt vnd freude gehabt.
Viel groͤſſere Herrligkeit/ luſt vnd freude iſts/ daß Gott ein Herr aller Herren/ vnd Koͤnig aller Koͤnige/ von dem der 74. Pſalm ſpricht: daß Er der Allerhoͤheſte ſey/ erſchrecklich/ ein groſſer Koͤnig vber den gantzen Erdboden/ mit den armen Menſchen redet/ die nicht allein Staub vnnd Aſche ſeyn/ wie Abraham ſpricht: Siehe/ Ich habe mich vnterwunden mit dem Herrn zu reden/ wiewol ich Erde vñ Aſche bin/ ſondern das er auch mit den Menſchen als armen Suͤndern/ welche durch die Suͤnde von jhm abgeſchieden/ ein freundlich Geſprech helt.
Dann wañ ein Chriſtliches Hertz die Majeſtat vnnd Hoheit GOTtes/ auch ſeine vnnd des Menſchlichen geſchlechts niedrige ankunfft/ elenden zuſtand/ vnnd ſuͤndliche vnwirdigkeit betrachtet/ iſt kein zweyffel/ es werde mit David aus dem 8. Pſalm exclamirn: Herr/ was iſt der Menſch/ daß du ſein gedenckeſt/ vnd des Menſchen Kind/ daß du jhn ſo achteſt?
Sintemal ein jeder Menſch bekennen muß/ daß er vnwirdig ſey mit GOtt zu reden/ wie hoch vnd heilig er auch iſt.
Welches der fromme Abraham auch behertzigt/ da er fuͤr die Sodomiter bat/ vnd dannt Gott ſeine Rede nicht vngnedig airffnehme/ ſpricht er:
Ach Herr zuͤrne nicht/ daß ich noch einmalrede.
So offt nun Abraham redet/ ſo offt antwortet jhm der Herr.
Das iſt ein herrlicher Spiegel des geſprechs Gottes mit der gleubigen Seelen.
Dann Abraham iſt der Vater aller gleubigen.
Hoͤchſte freundligkeit Gottes/ daß er mit der gleubigen Seelen alle zeit redct.
Gen. 18.
Eſa. 59.
Gott antwortet der gleubigen Seelen allezeit.
Derowegen iſt gar gewiß vnd vngezweiffelt/ ſo offt ein gleubig Hertz GOtt anruffet/ ſo offt antwortet jhm GOTT der Herr durch wahren troſt.
Nemet euch deſſen ein Exempel aus dem 85. Pſalm/ da redet David Gott den Herten alſo an:
Herr: der du biſt vormals gnedig geweſt deinem Volck/ der du die Miſſethat vormals vorgeben/ vnnd alle deinen Zorn auffgehaben haſt/ troͤſte vns.
Wiltu vns dann nicht wieder erquicken?
Ach/ das ich hoͤren ſolte/ daß der Herr redet/ ꝛc. Darauff hat er ein antwort in ſeinem Hertzen bekommen.
Darumb ſpricht er:
Doch iſt ja ſeine Huͤlffe nicht ferne:
Hie ſpricht er:
Ach daß ich hoͤren ſolte/ daß der Herr redet.
Vnd im 50. Pſalm antwortet Gott:
Hoͤre mein Volck/ laß mich reden.
Im 6. Pſalm redet die betruͤbte Seele:
Ach Herr/ ſtraffe mich nicht in deinem Zorn.
Darauff antwortet der 103. Pſalm:
Barmhertzig vnnd gnedig iſt der Herr/ geduͤltig vnd von groſſer guͤte.
Im 139. Pſalm: Herr/ wo ſoll ich hinfliehen fuͤr deinem Angeſicht.
Darauff antwortet der Herr Matth. 11. Kompt her zu mir/ alle die jhr muͤſelig vnd beladen ſeid/ ich will euch erquicken.
Jerem. 10.
Ich weiß/ daß des Menſchen thun ſtehet nit in ſeiner gewalt/ vnd ſtehet in niemands macht/ wie er wandele/ vnd ſeinen gang richte.
Darauff antwortet der Herr Pſ. 32.
Ich will dich vnterweiſen/ vnnd dir den Weg zeigen den du wandeln ſolt.
Ich will dich mit meinen Augen leiten.
Im 68. Pſalm ſpricht die gleubige Seele: Weiſe mir Herr deinen Weg/ daß ich wandele in deiner Warheit.
Darauff antwortet der Herr Joh. 4.
Ich bin der Weg/ die Warheit/ vnd das Leben.
Wiltu nicht irre gehen/ Ich bin der Weg/ wiltu nicht verfuͤhret werden/ Ich bin die Warheit/ wiltu nit im ewigen Tode bleiben/ Ich bin das Leben.
Im 38. Pſalm klaget die gleubige Seele:
Es iſt nichts geſundes an meinem Leibe fuͤr deinem drewen/ vnd iſt kein friede in meinen Gebeinen fuͤr meiner Suͤnde.
Meine Wunden ſtincken vnnd eitern fuͤr meiner Thorheit.
Darauff antwortet Gott Eſa. 53.
Die ſtraffe ligt auff jm/ daß wir friede hetten/ vnnd durch ſeine Wunden ſind wir geheilet.
Jerem. 17. ſpricht die gleubige Seele:
Heile du mich Herr/ ſo werde ich heil/ hilff mir/ ſo iſt mir geholffen.
Darauff antwortet der 103. Pſalm:
Der dir alle deine Suͤnde vergibt vnd heilet alle deine gebrechen.
Im Manaſſe klagt die gleubige Seele:
Meine Suͤnde ſind groß vnnd viel wie Sand am Meer.
Darauff antwortet Gott Eſa. 43.
Ich tilge deine Suͤnde/ wie eine Wolcken/ vnud deine Miſſethat wie den Nebel/ vnd gedencke deiner Suͤnde nimmermehr.
Ach ich bin ein groſſer Suͤnder/ ſpricht die Seele.
Darauff aͤntwortet Chriſtus Matth.
9. Ich bin kommen die Suͤnder zur Buſſe zu ruffen/ vnd nicht die gerechten.
Pſalm.
25. ſpricht die gleubige Seele:
Gedencke nit der Suͤnde meiner Jugend/ noch meiner Vbertretung.
Darauff antwortet GOttEzech. 18. Wann ſich der Gottloſe bekeret/ ſo ſol er leben/ vnd nicht ſterben/ aller ſeiner Suͤnde ſoll nicht gedacht werden.
Pſal. 51. Waſche mich wol von meiner Miſſethat/ vnd reinige mich von meiner Suͤnde: Antwort.
Eſa. 1.
Ob ewer Suͤnde gleich Blutrot iſt wie Roſinfarbe/ ſoll ſie doch wie Wolle werden.
Pſalm.
143. Herr/ gehe nicht ins Gerichte mit deinem Knechte.
Dann fuͤr dir iſt kein Lebendiger gerecht. Antwort. Joh. 3. Gott hat ſeinen Sohn nit geſandt in die Welt/ daß er die Welt richten ſoll/ ſondern daß die Welt durch jhn ſelig werde.
Wer an jhn gleubet/ der wird nicht gerichtet/ vnd koͤmpt nicht ins Gericht. Pſ. 51. Schaffe in mir Gott ein rein Hertz/ vnd gib mir einen newen gewiſſen Geiſt/ Antwort.
Ezech. 36.
Ich will jhnen ein new Hertz vnd einen newen Geiſt geben/ daß ſie in meinen geboten wandeln ſollen.
Pſal. 38.
Ich bin Elend/ den gantzen Tag gehe ich trawrig.
Antwort.
Eſa. 61.
Der Herr hat mich geſandt zu troͤſten alle traurigen Pſal. 25. Siehe an meinen Jammer vnd Elend. Antwort.
Eſa. 65.
Ich ſehe an den Elenden/ vnd der zerbrochens Geiſtes iſt.
Pſal. 56. Zehle meine Flucht. Antwort.
Matth. 10.
Alle ewre Haar auff dem Haupt ſind gezehlet.
Pſal. 42. Wann werde ich dahin kommen/ daß ich GOttes Angoſicht ſchawe. Antwort. Joh. 12.
Wo ich bin/ da ſol mein Diener auch ſeyn.
Pſ. 13. Ach Herr/ verbirgeſtu dein Andlitz fuͤr mir?
Wie lang ſol ich ſorgen in meiner Seele/ vnd mich engſten in meinem Hertzen teglich?
Wie lang ſol ſich mein Feind vber mich erheben? antwort Eſa. 54. Ich hab dich ein kleinen Augenblick verlaſſen/ aber mit ewiger gnade will ich mich dein erbarmen.
Halt gegen einander dein leiden/ vnd die ewige gnade.
Vnd ob die Verheiſſung verzeucht/ ſo harre jhr/ ſie wird gewißlich kommen vnd nicht verziehen.
Pſ. 22. Sey nicht ferne von mir/ Dann angſt iſt nahe/ vnd iſt hie kein Helffer. antwort Pſ. 91.
Ich bin bey jhm in der noth/ ich will jhn herauß reiſſen/ vnnd zu Ehren machen.
Pſ. 13. Erleuchte meine Augen daß ich nit im Tode entſchlaffe/ antwort.
Hoſ. 13.
Ich will ſie aus der Hellen erloͤſen/ vnd vom Tode erretten.
Phil. 1. Ich begere auffgeloͤſet zu werden/ vnnd bey Chriſto zu ſeyn/ antwort.
Luc. 13. Heut wirſtu mit mit im Paradiß ſeyn.
Wie Gott der Sellen antworte in ſeinem Wort.
Summa die gantze Schrifft iſt nichts anders dann ein geſprech der gleubigen Seele mit Gott.
Vnd ſo offt ein gleubiges Hertz Gott ſeine noth klagt/ oder zu GOtt ſeufftzet/ ſo offt antwortet jhm Gott darauff durch innerlichẽ troſt/ oder durch den troſt ſeines Goͤttlichẽ Worts.
Das XL. Capittel.
Ein Geſprech des Glaubens mit der Barmhertzigkeit Gottes.
Pſal 84.
Das guͤte vnd trewe einander begegnen/ Gerechtigkeit vnd Friede ſich kuͤſſen.
GOttes guͤte begegnet vns durch innerlich geſprech vnſers Glaubens.
Dann die guͤte des Herꝛn vmbfehet vns/ Pſ. 32. vnd ſpricht aus dem Propheten Jeremia am 3. Kere wieder zu mir/ ſo will ich nit ewig mit dir zuͤrnen.
Dann ich bin barmhertzig/ allein erkenne deine Miſſethat/ daß du wieder den Herrn deinen Gott geſuͤndigt haſt.
Der Glaube antwortet aus dem 51. Pſalm:
GOtt ſey mir gnedig nach deiner guͤte/ vnd tilge meine Suͤnde nach deiner groſſen Barmhertzigkeit.
Die Barmhertzigkeit Gottes begegnet vns Joh. 6. Wer zu mir kompt/ den werde ich nicht hinauß ſtoſſen.
Der glaube ſprich Cant. 1. Ach Herr hilff mir/ daß ich zu dir komme/ zeuch vns nach dir/ ſo lauffen wir.
Die Barmhertzigkeit GOttes begegnet vns vnd ſpricht.
Eſa. 61.
Der Herr hat mich geſand den Elenden zu predigen/ die zerbrochenen Hertzen zu verbinden/ zu troͤſtẽ alle traurigen.
Der Glaube ſpricht Pſal. 51. Troͤſte mich wieder mit deiner Huͤlffe/ vnnd der freudige Geiſt enthalte mich.
Die Barmhertzigkeit GOTtes ſpricht:
Eſa. 43. vnd 44.
Ich tilge deine Suͤnde wie die Wolcken/ vnd deine Miſſethat wie den Nebel.
Der Glaube ſpricht Pſ. 25. Siehe an meinen Jammer vnnd Elend/ vnd vergib mir alle meine Suͤnde.
Die Barmhertzigkeit Gottes troͤſtet vns vnd ſpricht Pſal. 103.
Wie ſich ein Vater vber Kinder erbarmet/ ſo erbarmet ſich der Herr vber die/ ſo jhn fuͤrchten.
Der Glaube ſpricht Eſa. 64. Du biſt vnſer Vater/ von Alters her iſt daß dein Name.
Die Barmhertzigkeit ſpricht Matth. 11. Kompt her zu mir.
Der Glaube ſpricht Pſ. 25.
Nach dir/ Herr/ verlangt mich.
Die barmhertzigkeit ſpricht Jerem.
2. Du biſt von mir abgewichen/ biſt von mir gelauffen/ vnnd haſt mit vielen Bulern gebulet/ doch komme wieder zu mir/ ſpricht der Herr.
Der Glaube ſpricht Luc. 15.
Ich will wieder vmbkeren/ vnnd zu meinem Vater gehen vnnd ſprechen: Vater/ Ich habe geſuͤndigt im Him̃el vnd fuͤr dir/ vñ bin forthin nit werht/ daß ich dein Sohn heiſſe.
Mache mich zum Tagloͤhner in deinem Hauſe.
Die barmhertzigkeit GOTtes begegnet vns/ vnnd ſpricht:
Dieſer mein Sohn war verloren/ vnnd iſt wiederfunden/ er war todt/ vnd iſt wieder lebendig worden.
Der glaube ſpricht Pſ. 13.
Ich hoffe aber darauff/ daß du ſo gnedig biſt/ Mein Hertz frewet ſich daß du ſo gerne hilffſt.
Die Barmhertzigkeit begegnet vns vnnd ſpricht Eſa. 55. Wollan alle die jhr duͤrſtig ſeid/ kompt her zum Waſſer vnd trincket.
Der Glaube ſpricht Pſ. 42.
Wie der Hirſche ſchreyet nach friſchem Waſſer/ ſo ſchreyet GOtt meine Seele zu dir.
Meine Seele duͤrſtet nach GOtt nach dem lebendigen Gott.
Wann werde ich dahin kom̃en/ daß ich Gottes Angeſicht ſchawe.
Die Barmhertzigkeit ſpricht Pſal. 103.
Der dir alle deine Suͤnde vergibt/ vnd heilet alle deine Gebrechen.
Der Glaube ſpricht Pſ. 130. Herr/ gehe nit ins Gericht mit deinem Knechte.
Die Barmhertzigkeit ſpricht Joh. 14.
Ich bin der Weg/ die Warheit/ vnd das Leben.
Der Glaube ſpricht Pſ. 25. Herr/ zeige mir deine Wege/ vnd lehre mich deine Steige.
Leite mich in deiner Warheit/ vñ lehre mich.
Die barmhertzigkeit GOttes ſpricht Hoſ. 13. Ich will mein Volck aus der Hellen erloͤſen/ vnd vom Tode erretten.
Todt/ ich will dir ein gifft ſeyn/ Hell/ ich will dir ein Peſtilentz ſeyn.
Der Glaube ſpricht Pſ. 68.
Wir haben einen Gott/ der da hilfft/ vnd einen Herrn Herrn/ der vom Tode errettet.
Die Barmhertzigkeit ſpricht:
Ich bin die Aufferſtehũg/ vnd das Leben/ Wer an mich gleubet/ der wird leben/ ob er gleich ſtuͤrbe.
Der Glaube ſpricht.
Job. 19.
Ich weiß/ daß mein Erloͤſer lebet/ vnd er wird mich hernacher aus der Erden aufferwecken.
Die Barmhertzigkeit Gottes begegnet vns/ vnd ſpricht Eſa. 41. 49. Fuͤrchte dich nicht/ in meine Hende habe ich dich gezeichnet.
Du biſt mein/ niemand ſoll dich aus meiner Hand reiſſen.
Joh. 16.
Der Glaube antwortet vnd ſpricht Pſ. 31.
In deine Hende befehle ich dir meinen Geiſt.
Du haſt mich erloͤſet Herr du getrewer Gott.
Glaube helt ſich feſt an Gottes Gnade.
Glaube ſihet allein Chriſtum an.
Das XLI. Capittel Von dem heilſamen Nutz vnd heilſamer Krafft des lobes Gottes/ vnd der Lobgeſenge.
Pſal. 77. Wann ich betruͤbt bin/ ſo dencke ich an GOtt/ Wann mein Hertz in aͤngſten iſt/ ſo rede ich.
Ich dencke des Nachts an mein Seitenſpiel/ vnd rede in meinem Hertzen.
DIeſer Spruch iſt eine ſchoͤne Regel vnſers Lebens/ wie wir vns im Creutz vnd Trawrigkeit verhalten ſollen.
Dann gleich wie Gottes Wort eine Regel vnd Richtſchnur ſein ſol vnſers Lebens/ wanns vns wolgehet/ wie der 32. Pſalm ſpricht:
Ich will dir den Weg zeigen/ den du wandeln ſolt/ Ich will dich mit meinen Augen leiten Pſ. 73. Du leiteſt mich in deinen Rechten/ vnd nimmeſt mich endlich mit ehren an.
Ja wie Gottes Wort eine Regel vnd Richtſchnur ſeyn ſol vnſers Glanbens/ Pſ. 119. Dein Wort iſt meiner Fuͤſſe Leuchte/ vnnd ein Liecht auff meinen Fußſteigen/ Item: Erhalte meinen gang auff deinen Fußſteigen/ das meine tritt nicht gleiten:
Alſo ſol auch Gottes Wort ſein eine Regel vnſers Creutzes vnnd Truͤbſal/ laut dieſes Spruchs:
Wann ich betruͤbt bin/ ſo dencke ich an Gott/ das iſt/ ich forſche die vrſache meines Creutzes/ vnd wo es mir herkompt/ nemlich von dem lieben Gott/ bey wem ich auch rath ſuchen ſol in meiner noth.
Gottes Wort iſt eine Regel vnſers Glaubẽs/ Lebens vñ Creutzes.
Da lerne nun/ lieber Chriſt in deinem Creutz deine gedancken zu Gott richten/ vnnd nicht bald hie hin/ bald dahin fallen/ ꝛc. Wann mein Hertz in engſten iſt/ ſo rede ich/ ſo bete ich/ ſo ſinge ich.
Dann dardurch wird die trawrigkeit des Hertzens vertrieben/ der trawrige Geiſt vnnd ſchwermut.
Dann gleich wie das Hertz leichter wird/ vnnd gleichſam eine groſſe Buͤrde ablegt/ wann man einem guten Freunde ſeine noht klagt: Alſo wird das Hertz leichter/ wann in engſten das Hertz mit Gott redet/ vnnd einen Pſalmen ſinget.
Darumb ſpricht David:
Ich dencke des Nachtes an mein Seitenſpiel/ vnnd rede in meinem Hertzen/ das iſt/ es verlangt mich/ biß es tag wird/ daß ich in der Morgenſtunde meinen Gott loben muͤge/ vnd meine traurigkeit durch einen Lobgeſang vertreiben.
Vnter deſſen rede ich in meinem Hertzen/ vnd bete im verborgen/ vnd der Gott/ der die rede meines Hertzens vnd Geiſtes verſtehet/ vnd der die ſeufftzen erhoͤret/ troͤſtet/ erquicket/ vnd erfrewet mich.
Gott lobẽ lindert ja ſieget vber alle Truͤbſal.
Aus dieſem ſchoͤnen Spruch aber lernen wir auch vnter andern/ was da ſey der Nutz/ Krafft/ vnnd heilſame Frucht der Lobgeſenge/ vnnd des ſchoͤnen lobes Gottes.
Dann es kan nicht feilen/ es muß Gottes lob/ wanns von Hertzen gehet/ groſſe Krafft haben.
Dann zum 1. lehrets vns die Natur/ 2. bezeugts auch die Krafft des Gebets.
3. die Exempel des alten Teſtaments/ 4. die Exempel des newen Teſtaments.
5. die Exempel/ daß durchs lob Gottes die Heiligen voll des H. Geiſtes werden ſein im alten vnnd newen Teſtament.
6. Die ſonderliche arten vnd eigenſchafften der Pſalmen.
7. das in ſonderlichen notfaͤllen bey den Alten die lieben Pſalmen gebraucht ſein.
Aus dieſen gruͤnden iſt offenbar/ das Gottes Lob vnd die Lobgeſaͤnge muͤſſen ſondere groſſe Nutz vnnd Krafft haben.
Welches aber niemand alſo verſtehen ſoll/ daß den bloſſen Worten an jhm ſelbſt ohn allen Glauben vnd Andacht ſolche Krafft zugeſchrieben worde vmb des bloſſen Lauts willen/ ſo ndern daß die Lobgeſaͤnge mit gleubigen Hertzen geſungen vnd geſprochen ſolche ſondere Krafft haben.
Dauon auff dißmal ein kurtzer Bericht geſchehen ſol.
Beweiß daß die Lobgeſaͤn ge groſſe Krafft ha ben.
1. Das erſte Argument von dem hohen Nutz vnd heilſamer Krafft des lobes Gottes gibt vns die Natur.
Dann das iſt finis totius creaturæ.
Sehet erſtlich an Eccleſiam angelicam.
Eſa. 6. vnd in Apocalypſi hin vnnd wieder.
Der 148. Pſalm hat das lob GOttes/ darzu alle Creaturen geſchaffen ſein/ artig beſchrieben/ vnd fehet erſtlich von den Engeln an:
Lobet den Herꝛn alle ſeine Engel/ lobet jn alle ſeine Heer: Ex mundo angelico ſteiget er herab in mundum cœleſtem:
Lobet den Herren Sonne vnnd Mond/ Lobet jn alle leuchtende Sterne/ Job 38.
Da mich die Morgenſterne lobten.
Darnach ſteiget der Pſalmiſt herunter/ kompt auffs Meer:
Lobet den Herren jhr Walfiſche vnd alle Tieffe.
Darnach in die Lufft:
Fewer/ Hagel/ Schnee/ Dampff/ Sturmwinde/ die jhr ſein Wort auffrichtet.
Darnach kompt er auff die Erde/ Berge/ Huͤgel/ fruchtbar Baͤume/ vnnd alle Cedern.
Darnach auff die Thiere/ Viehe/ Gewuͤrme/ vnnd alle Vogel.
Darnach auff die Menſchen/ vnd fehet wieder von oben an: Koͤnige/ Fuͤrſten/ Richter/ Voͤlcker auff Erden/ Geſellen/ Jungfrawen/ Alte vnd Junge.
Darnach kompt er auff die Kirche GOttes:
Das Volck daß jhm dienet/ vnnd alle Heiligen auff Erden lobet den Herrn.
GOttes lob iſt das ende aller Creaturẽ:
2. So bezeugets die Krafft des Gebets.
Dann was das gleubige Gebet fuͤr groſſe Krafft habe/ bezeuget GOTtes Wort die Exempel der Heiligen/ vnd tegliche erfahrung.
Dann dahin ſehen alle verheiſſungen/ das kein Gebet/ kein ſeufftzen/ kein Thraͤnlein ſol verloren ſeyn.
Pſ. 6. 65. Zehle meine Thraͤnen.
126. Die mit Thraͤnen ſaͤen/ ꝛc.
145. Der Herr iſt nahe/ ꝛc.
Es kan auch keine gedeyliche Wolfahrt auff Erden ſein ohne Gebet.
Dann alle rechtſchaffene vollkommene Gaben muͤſſen von Gott erbeten werden.
Mit dem Gebet muͤſſen wir vnſer Leben anfahen vnd ſeliglich beſchlieſſen.
Weil nun Gottes Lob nichts anders iſt dann ein freudenreiches Gebet/ darin die Heiligen GOttes die groͤſſeſten/ denckwirdigſten woͤlthaten vnd wunder Gottes zum gedechtnus verfaſſet haben/ ſo kans nicht feilen es muß das Lob Gottes ſonderbaren nutz/ vnnd heilſame Krafft haben.
Lobgeſẽg begreiffen die groͤſtẽ wunder Gottes in ſich vñ den ſieg vber die Feinde.
3. Bezeugens die Exempel des alten Teſtaments Exod.
15.
Deut. 32.
1. Sam. 2. Eſa. 12. 26. 38. 64. Jon. 4. Habac.
4. vnd der gantze Pſalter.
4. Bezeugens die Exempel des newen Teſtaments/ ſonderlich die ſchoͤnen Lobgeſaͤnge/ das Benedictus vnd Magnificat, welche die Chriſtliche Kirche verordnet hat eins des Morgens/ das ander des Abends teglich zu ſingen/ als ein Morgen vnnd Abendopffer: anzudeuten/ daß wir den Tag mit Gottes lob ſollen anfahen/ vnd auch beſchlieſſen/ wie der 92. Pſalm vermahnet:
Das iſt ein koͤſtlich ding dem Herrn dancken/ vnnd deinem Namen lobſingen/ du Allerhoͤheſter.
Des Morgens deine gnade/ vnd des Nachts deine Warheit verkuͤndigen.
Warumb des Morgens deine gnade?
Weil deine gnade alle Morgen new iſt.
Warumb des Nachts deine Warheit?
Dieweil Gott des Nachtes vnſer Huͤter iſt/ vnd der dich behuͤtet/ ſchleffet nicht/ ꝛc.
So wiſſen wir auch/ daß der Herr im letzten Abendmal mit ſeinẽ Juͤngern den Lobgeſang geſprochẽ habe.
Vnd S. Paulus ſpricht Eph. 5. Werdet voll Geiſtes/ redet vnter einander von Pſalmen/ vnnd geiſtlichen Liedern/ ſinget vnd ſpielet dem Herrn in ewren Hertzen. Col. 3. Laſſet das Wort Gottes reichlich vnter euch wohnen in aller Weißheit/ Lehret vnnd ermahnet euch ſelbſt mit Pſalmen vnnd geiſtlichen lieblichen Liedern/ ſinget vnnd ſpielet dem Herrn in ewren Hertzen/ vnd alles was jhr thut/ ꝛc.
Das S. Paulus hie ſpricht lieblichen Liedern/ ſiehet er auff die Wort Davids:
Es ſagt der man lieblich mit Pſalmen Iſraels/ das iſt/ der viel liebliche Pſalmen von Meſſia geſungen hat. S.
Jacobus ſagt:
So jemand leidet/ der bete/ iſt jemands gutes mutes/ der ſinge Pſalmen.
Pſal. 141.
Matth. 26
2. Sam. 23
5. Durchs lob Gottes ſind die Heiligen im alten vnd newen Teſtament des H. Geiſts voll wordẽ.
1. Sam. 10. vnd 19. haben wir zwey Exempel.
1. Da Saul von Samuel zum Koͤnige geſalbet war/ gab er jm ein Zeichen:
Es wird dir ein Chor Propheten begegnen/ da wird der Geiſt Gottes vber dich kom̃en/ vnd wirſt ein ander man werdẽ.
2. Da Saul Botẽ ſandte gen Rama/ vnd wolte David holen laſſen/ begegneten den Boten Sauls zu vnterſchiedlichen mahlen Chor der Propheten.
Da die Boten Sauls das hoͤreten/ weiſſagten ſie/ vnnd zu letzt auch Saul.
Da Eliſeus hoͤrete den Spielman Pſalmen ſpielen/ weiſſagt er.
Lob Gottes endert vnd beweget das gemuͤte.
1. Sam. 19.
2. Koͤn. 3.
Im alten Teſtamente ſind vnterſchiedliche Chore der Senger geweſt:
Etliche haben Gott gelobet mit Poſaunen/ etliche mit Pſalter vnd Harpffen/ etliche mit Cymbeln/ vnd andern Inſtrumentis muſicis:
Daher etliche meinen/ daß die Pſalmen im hohern Chor kommen ſeyn.
Dann ſie haben nicht einen jeden Pſalmen auff einerley Inſtrument geſpielet/ ſondern wie traurige vnd freudige Pſalmen ſind geweſen/ alſo haben ſie auch ſolche Inſtrumenta gehabt.
Dieſe vnterſchiedliche Chor vnd Inſtrumenta, darauff im alten Teſtamente vnterſchiedliche Pſalmen geſpielet ſeyn/ weils ein ſtuͤck vom euſſerlichen Ceremonialiſchẽ Gottesdienſt geweſt/ ſind nun vergangen/ vnd iſt nun vnſer Hertz/ Geiſt/ Seele/ gemuͤt/ vnnd Mund/ Gottes Poſaunen/ Pſalter/ Harpffen/ vnnd Cymbeln worden.
Daher S. Paulus ſpricht:
Singet vnd ſpielet dem Herren in ewren Hertzen.
Welches nicht alſo zu verſtehen/ als ſolte man nun GOtt in der verſamlung/ oder daheim nicht mit lauter Stimme loben/ oder mit andern Inſtrumentis muſicis.
Nein/ ſondern S.
Pauli meinung iſt/ daß es alles fein andechtig/ geiſtlich/ vnnd aus grund des Hertzens gehen ſolle/ nicht/ daß es nur ein euſſerlicher ſchall oder gepreng ſeyn ſol.
Vnſer hertz/ geiſt vñ Mund Gottes Seitẽſpiel. Col. 3.
Vnterſcheid der Pſalmen geben vnterſchiedliche Krafft.
6.
So bezeugts auch die ſchoͤne ordnung/ vnnd vnterſcheid der Pſalmen/ Dann etliche ſind Bett Pſalmen/ etliche Troſt Pſalmen/ etliche Buß Pſalmen/ etliche Lohrpſalmẽ/ etliche Weiſſagunge.
Aus welchen allen das Menſchliche Hertz vnterſchiedlichen Nutz vnd Krafft empfindet.
7. So gebens die Exempel Moſis vnd Davids/ daß ſie die Lobgeſaͤnge in ſpecie in etlichen ſonderliehen Noͤten vnd faͤllen gebraucht haben.
Als 1.
Zum Schutz wider die Feinde/ vñ ſind Schutz- Pſalmen/ als der 68. welchen Moſes gebetet wieder die Feinde/ wann die Lager auffbrachen:
Es ſtehe GOtt auff/ ꝛc. Vnd etliche meinen/ daß der 91. Pſalm in der groſſen Peſt von David gemacht ſey/ da in dreyen Tagen 73000. ſturben.
Iſt auch kein zweyffel/ daß dieſer Pſalm im groſſen Landſterben manchen Menſchen errettet.
2.
Zum Sieg wieder die Feinde/ vnd ſind Sieg Pſalmen.
Dann als David in die ſechs Victorien erhalten/ hat er den 18. Pſalm geſungen.
2. Sam. 22. Vnnd wie der Koͤnig Joſaphat mit einem Lobpſalm den Sieg wieder die Moabiter erhalten/ iſt beſchrieben 2.
Cron. 20.
Dz war eine wunderliche Schlachtordnung/ die Prieſter mit loben forne an.
3. Sind Pſalmen geſungen worden in groſſen noͤten/ als wir leſen 1. Sam. 21.
Da David ſein Geberde verſtellete fuͤr Achis/ hat er den 34. Pſalm geſungen/ wie der Titel bezeuget.
Item den 3. als er flohe fuͤr Abſolon.
Vnd als die Apoſtel Act. 4. in jhren groſſen noͤten den 2. Pſalm beten/ beweget ſich die Erde.
Das ſind Noth Pſalmen.
4. Sind freuden Pſalmen als 1. Chron. 17. hat David den 105. Pſalm geſungen bey der Lade des Bundes/ 84. 63.
5. Sind Trawr- Pſalmen als der 102. wie der Titul lautet.
Item wieder die Verleumbder als der 4. 7. 52. Item wieder die kranckheit/ als der 30. Pſalm.
2. Sam. 24
Alſo haben wir ſatt vnd gnugſame gruͤnde von der heilſamen krafft des ſchoͤnen Lobs GOttes/ daraus wir vernommen haben/ das/ wie einem Chriſtgleubigen Menſchen gebuͤret teglich zu beten/ ſo gebuͤhret jhm auch teglich Gott zu loben.
Denn erſtlich ſo iſts eine vereinigung der Menſchlichen Kirchen mit der Engeliſchen Kirchen im Himmel/ vnd iſt eine rechte Engeliſche eigẽſchafft teglich Gott loben.
Darum̃ wir im Vater vnſer bittẽ: Dein wille geſcheh wie im him̃el alſoauch auff erdẽ.
Dẽnach/ wañ du dein betſtuͤndlein helteſt/ vnd geheſt in dein Kaͤm̃erlein in verborgen zu beten/ ſo ſinge auch deinem lieben Gott einen Lobpſalmen mit.
2.
So wers gantz Chriſtlich/ daß wir die Kinder von jugend auff gewehneten GOtt zu loben durch ſchoͤne Pſalmen nach dem 8. Pſalm:
Aus dem Munde der jungen Kinder haſtu dir ein Lob vnnd eine macht zugerichtet.
Vnd ſtehet alsbald die Frucht vnd Krafft dabey:
Daß du vertilgeſt den Feind vnd den rachgierigen.
3. So ſolte es geſchehen vmb der gnedigen beywohnung Gottes willen/ Pſalm. 22. Herr/ du biſt heilig/ der du wohneſt vnter dem Lob Iſrael.
4.
So gibts die erfahrung/ das GOttes lob in vnſern Hertzen erwecket ſonderliche Andacht/ geiſtliche frewde/ lebendigen troſt/ friede vnd ruhe in Gott.
Ein Chriſt ſol teglich Gottlobẽ. vnd warumb?
Das XLII. Capittel.
Was den Menſchen zum teglichen Lob Gottes anmahnen vnd treiben ſol.
Pſal. 106. 107. 118. Dancket dem HErrn/ Denn er iſt freundlich/ vnd ſeine guͤte weret ewiglich.
ES ſpricht der H. David im 119. Pſalm:
Ich lobe dich des Tages ſiebenmal vmb der Rechte willen deiner Gerechtigkeit/ das iſt/ ich ſinge des Tages offt zu ehren deinem Namen.
Lehret vns damit/ das kein Menſch ſein leben beſſer anlegen koͤnne/ dann wann er des Tages etwa einmal ſich in ſein Kaͤmmerlein verſchleuſt/ vnd daſelbſt Gott in der ſtille lobet/ wie David ſpricht Pſalm.
65.
Gott man lobet dich in der ſtille zu Sion: oder wann der Menſch in ſeiner arbeit iſt/ oder ja in der Stilligkeit ſeines Hertzens/ er ſey an welchem Ort er wolle/ Gott lobet.
Dann ein wahrer Chriſt iſt mit ſeinem Gebet ſonſt an keine zeit vnd Ort gebunden/ ſondern es ſtehet im Geiſt/ vnd in der Warheit.
Der Geiſt aber iſt an keine Zeit vnd Ort gebunden.
Darumb S. Paulus ſpricht:
Singet vnd ſpielet dem Herrn in ewren Hertzen.
Da iſt der rechte Ort des lobes Gottes.
Ein mẽſch kan Gott allezeit loben in der ſtille ſeines Hertzens un Geiſt. Col. 3.
Weil wir aber von Natur traͤg vnnd faul ſein zu GOTtes lobe/ wie wir ſolches alle an vns beſinden/ ſo hat vns der liebe Gott in ſeinem Wort viel remedia vnd mittel gezeigt/ dardurch wir zu Gottes lob angemahnet werden.
1. So iſts GOttes ernſter befehl/ Er wills von vns als ſeiner Creatur vnnd Knechten haben/ die Er darzu erſchaffen hat/ daß ſie jhn ſollen loben/ wie einer einen Knecht vnnd Diener zum gewiſſen dienſt annimpt.
Wer nun Gott nicht teglich lobet/ den hat GOtt vergeblich geſchaffen/ der iſt auch Gotts Knecht vnd Diener nicht.
Darumb wird dieſer befehl ſo offt wiederholet in Gottes Wort:
Lobet den Herrn/ lobet jhr Knechte des Herrn/ Dancket dem Herrn/ Du ſolt mich preiſen/ ꝛc. anzuzeigen/ das ſey der vornembſte Gottesdienſt/ daß man Gott teglich lobet:
Darin ſind die andere Gottesdienſte alle begriffen/ ja das wird auch vnſer hoͤchſter Gottesdienſt ſein in jennem Leben. Darumb ſol das vnſere hoͤchſte ehre/ luſt vnd freude ſeyn/ GOtt teglich loben/ wie David ſpricht/ Pſ. 63.
Das ſol meines Hertzens luſt vnd freude ſeyn/ wann ich dich mit froͤlichem Munde loben ſolte.
Vnnd Pſal.
37. Habe deine luſt am Herrn/ der wird dir geben/ was dein Hertz wuͤnſchet.
Selig iſt/ der in ſeinem Gottesdienſt hoch kommen iſt/ daß er ſeine luſt am Herrn hat/ vnnd jhn teglich lobet.
Der hat reichen troſt von ſeinem H. Tempel.
Was kan fuͤr eine groͤſſere Ehre eines Menſchen ſeyn/ daß er als ein nichtiger Staub vnd Suͤnder/ ſo einem mechtigen/ ja dem allermechtigſten vnd hoͤheſten Herrn dienen ſol?
Wie frewet ſich ein Menſch/ wann er einem groſſen Herrn in dieſer Welt dienen mag/ viel mehr hie.
Diß ſolte einem Chriſten teglich auffmunterung gnug ſeyn.
Der mẽſch zu Gottes lob erſchaffen.
Gottes lob der Seelẽ luſt vnd freude.
Pſal. 65.
Gottes lob vnſer Ehre.
2. So gereicht ſolches lob Gottes nur vns zum beſten/ Gott hat vnſers lobes nit von noͤten/ Er wird dadurch nit geringer noch groͤſſer/ darzu iſt vnſer lob vnrein/ wir ſind von vnreiner Lippen: Sondern vns gereichts zum beſten/ daß wir dardurch viel gutes vnd ſegens GOttes zu vns ziehen.
Cor gratum eſt receptaculum multarum gratiarum diuinarũ, das iſt:
Ein danckbar Hertz iſt ein Gefaͤßlein/ das GOtt mit vielen gnaden vnnd mancherley ſegen fuͤllet.
Ja dadurch ziehen wir Gott zu vns/ werden ſein Tempel vnnd Heiligthumb/ darin er wohnet.
Wo nun Gott iſt vnnd wohnet/ da muß auch aller Segen vnnd alles gutes ſeyn.
Ja wir treten durch teglich lob Gottes in die Geſellſchafft der Himliſchen vnnd triumphirenden Kirchen.
Dann was thun die Engel Gottes vnd Außerwehlten anders im Himmel/ dann daß ſie Gott mit vnauffhoͤrlicher ſtimme loben vnd preiſen.
Wir erhalten dardurch in dieſem Leben einẽ Sieg vber den andern/ Pſal. 8. vnd 18. Item 84. Vnnd endlich werden wir durch tegliches lob Gottes in vnſerm Hertzen verſichert/ daß wir bey Gott endlich ewig ſein vnd bleiben werden.
Dann er hat zugeſagt:
Wo ich bin/ da ſol mein Diener auch ſeyn.
Wolt GOtt wir armen Menſchen bedechten ſolches/ vnnd kontens zu wercke richten/ vñ ohn vnterlaß in vnſerm Hertzen/ Sinnen vnd gedancken Gott loben/ ſo wuͤrde vnſer Hertz ein recht Betthaus ſeyn.
Eſ.
6.
Durch Gottes lob komt viel ſegen zu vns.
Durch Gottes lobkom̃en wir in der Engel gemeinſchaft
Joh. 12.
3. Sol vns zu teglichem Lob Gottes anreitzen GOttes Freundligkeit/ Liebe/ vnd guͤte/ ſo ewig wehret.
Dann ſolche vrſach des lobes Gottes wird zum offtern in den Pſalmen wiederholet/ anzuzeigen/ daß das rechte Fundament vnnd Vrſach ſey des wahren Lobs Gottes vnd hertzlicher Danckſagung/ nemlich/ GOttes freundligkeit/ guͤte vnd Barmhertzigkeit/ ſo ewig wehret:
Vnnd ſolches kan keines Menſchen Zunge außreden/ ja kein Hertz faſſen/ was das ſey/ daß Gott/ der ſo ein mechtiger groſſer Herr iſt/ ſich gegen die Menſchen/ ſo Erde vnd Staub ſeyn/ ja groſſe Suͤnder vnnd GOttes Feinde ſind/ ſich ſo freundlich vnd guͤtig erzeigt/ vnnd nicht muͤde/ noch verdroſſen wird/ vns vnwirdigen vnd vndanckbaren Suͤndern gutes zuthun/ ſondern ewiglich ein freundliches/ guͤtiges Hertz gegen die Menſchen behelt/ gegen die/ ſo in voriger zeit gelebet/ gegen die/ ſo jtzo leben/ vnnd kuͤnfftig leben werden in alle ewigkeit.
Es empfinden aber alle Menſchen Gottes freundligkeit vnnd guͤte ſonderlich an jhnen ſelbſt.
Siehe dich an/ wer biſtu?
Ein groſſer Suͤnder.
Gott der Herr aber iſt ſo langmuͤtiges vñ geduͤldiges Hertzẽs/ daß er nit ſo bald/ ſo ſchnell/ vnd ſo eilend die Suͤnde ſtraffet/ vnnd die Miſſethat heimſuchet/ auch nicht ſo ſchrecklich vnd hart vns arme Menſchen ſtraffet/ wie wirs wol verdienen/ vnd in demſelbigen vbertrifft er alle Menſchen.
Dann kein Menſch hat ſolche innerliche/ gruͤndliche/ weſentliche langmut/ guͤte vñ freundligkeit als GOtt.
Darumb wuͤrde kein Menſch mit der Straffe ſo lang harren/ er wuͤrde auch tauſentmal harter ſtraffen als GOtt.
Dann wir muͤſſen alle bekennen vnd ſagen/ wann Gott ſtraffet/ ſo iſt noch allewege gnade vnd freundligkeit dabey/ vnnd GOttes ſtraffen ſind noch allewege geringer dann vnſere Suͤnde.
Darumb muß Gott innerlich/ gruͤndlich/ weſentlich die hoͤheſte guͤte/ trewe vnd freundligkeit ſeyn.
Das erfehrt ein jeder teglich an jhm ſelbſt.
Hohe vrſach des lobes Got tes.
Alle Menſchen empfinden Gottes freundligkeit an jhnen ſelbſt.
Gott redet in ſeinem Wort ſo freundlich mit vns/ vnnd hat ſich ſo holdſelig abgebildet/ das kein Vater vnd Mutter jhre weinende Kinder freundlicher vnnd liebkoſender anreden koͤnnen.
Biſtu nicht mein liebes Kind/ vnnd mein trawter Sohn?
Darumb bricht mir mein Hertz/ ich muß mich dein erbarmen/ ſpricht vnſer Gott.
Jer. 31.
Was hat er vns fuͤr groſſe liebewercke vnd freundligkeit erzeigt an Leib vnd Seele?
Es ſoll mir eine luſt ſeyn/ daß ich jhnen gutes thue/ ſpricht GOTT.
So guͤtig vnd ſo liebreich iſt GOTT/ daß er ſich frewet/ daß er einen findet/ der ſeiner Guͤtigkeit genieſſe Das iſt der liebe art.
Ja wann er nicht ſo guͤtig were/ wer kuͤnte dann leben?
Dann aus ſeiner guͤte koͤmpt das Leben/ ja ſeine guͤte iſt beſſer dann leben.
Die den Herrn fuͤrchten/ die wird die guͤte vmbfahen.
Gleich wie eine Mutter jhr Kind hertzet/ ſo hertzet vns GOttes guͤte.
Dann ſie vmbfehet vns.
Jer. 32.
Vrſach des lobes Gottes.
Pſal. 63.
Pſal. 32.
Wir ſehen auch die freundligkeit vnd guͤte Gottes in allen Creaturen/ quæ ſunt veſtigia & ſpecula bonitatis diuinæ.
Iſt doch die Erde voll ſeiner guͤte.
Bedenckets ein jeder/ weme GOtt geſchaffen all das gute/ daß der Himmel vnd Erde in ſich begreiffet? vmb ſeinentwillen hat ers nicht geſchaffen/ Dann Er bedarffs nicht/ Er darff keiner erſchaffenen Creatur/ Er iſt omniſufficiens ſibi.
Die Sonne/ Mond/ vnnd Sternen leuchten jhm nicht/ ſondern vns.
Fewer/ Lufft/ Waſſer/ Erde nutzet jhm nicht ſondern vns.
Wann Er vnſer Hertz mit Speiſe vnd Freude erfuͤllet/ ſo ſehen vnd ſchmeckẽ wir ja Gottes freundkeit vnd guͤtigkeit.
Hat nicht ein jeder Menſch an ſeinem Leibe mehr guͤter vnd gaben Gottes dann er zehlen kan?
Er gibt geſunden Leib vnnd Glieder.
Wer wolte ſolches fuͤr ein Keyſerthum̃ geben?
Mit welchem gute koͤnte man das einige Element das Waſſer bezahlen/ wanns vns Gott neme vnd in Blut verwandelte/ wie in Egypten?
Oder welcher Fuͤrſt koͤnte mit all ſeinem Reichthumb des tages Liecht bezahlen/ wann Gott Finſternis kommen lieſſe wie in Egypten?
Wann wir ein Augenblick ſolten der Lufft entberen/ was huͤlffen alle Schetze der Welt?
Siehe daß ſind die groͤſſeſten guͤter/ vnnd die verachteſten/ dafuͤr GOtt niemand dancket.
Wann wir die freundligkeit vnd guͤte Gottes bedencken/ ſo er vns im wercke der Erloͤſung vnd Heiligung bezeiget/ da werden wir vnſer lebelang/ ja in ewigkeit gnug an zu preiſen vnnd zu loden haben.
Dann es viel ein groſſer Werck iſt die Welt erloͤſen/ dann die Welt ſchaffen/ den Menſchen new laſſen geboren werden geiſtlich als Leiblich laſſen geboren werden.
Vnd in Summa/ wann wir Gottes wunderbare Providentz bedencken/ ſo ſehen wir allenthalben Gottes guͤte.
Pſal. 104.
Alle Creaturen ſind Zeugẽ der freundligkeit Gottes vñ ſeiner guͤtigkeit.
Act. 12.
Exod. 7.
Exod. 9.
Vnnd weil wir ja ſo grob ſeyn/ daß wir daſſelbe nicht wollen mercken/ vnd ſo vergeſſens vndanckbares Hertzens ſeyn/ ſo muß vns Gott der Herr bißweilen durchs Creutz vnd entziehung ſeiner Guͤter erinnern vnd zu erkennen geben/ von wem wir alles haben/ auff daß wir jhm dancken/ vnnd den Vrſprung alles guten erkennen lernen/ wie GOtt klagt in den Propheten:
Mutwillig wollen ſie nicht wiſſen/ daß ich der Herr bin/ der jhnen gebe Korn/ Oele/ Wolle/ Gold/ Silber/ darumb will ichs jhnen entwenden/ Oſe.
2. Darumb iſt das H. Creutz gleich als ein Liecht/ dabey wir Gottes Wolthaten ſehen/ greiffen/ vnd erkennen lernen.
Dann die vndanckbarkeit iſt eine groſſe blindheit des Hertzens.
Sie iſt die hoͤheſte Vnehre Gottes/ da doch der Ehren GOttes alle Welt voll iſt/ vielmehr ſoll derſelben des Menſchen Hertz voll ſeyn.
Warumb offt Gott das zeitliche entzeucht?
Vndanckbarkeit iſt die hoͤchſte vnehr Gottes.
Ja es iſt ſich hoch zu verwundern/ vnd GOttes freundligkeit vnd guͤte daraus zu erkennen/ daß er dieſelbe auch ſeinen Feinden/ vnd den boͤſen mittheilet.
Dann er leſt ſeine Sonne auffgehen vnd ſcheinen vber gute vnd boͤſe/ Matth. 5.
Endlich iſt ſeine freundligkeit vnnd guͤte auch daraus zu ſpuͤren/ daß/ ob wir wol ſo vndanckbar/ vnd ſo ſehr boͤſe ſeyn/ daß vnſer Hertz teglich die boßheit quellet wie ein Brunn/ dennoch iſt Gott ſo guͤtig vnd ſo fromm vnd freundlich/ daß er mit guͤte vnſer boßheit vberwindet/ vnd nicht auffhoͤret guͤtig zu ſein/ darum̃ der Pſalm ſpricht:
Seine guͤte wehret ewiglich.
Des Menſchẽ Hertz iſt ein abyſſus iniquitatis, ein abgrund alles boͤſen/ Jer. 17. Dagegen Gott der Herꝛ iſt ein abyſſus bonitatis, ein abgrund aller guͤte/ vnd leſt ſich vnſere vndanckbarkeit nicht abwenden von ſeiner guͤtigkeit.
Das iſt eine ſehr groſſe gruͤndliche guͤtigkeit/ ein Menſch vermag ſolche guͤte nicht.
Es iſt Menſchlicher Natur zu ſchwer gutes thun/ vnnd eitel boͤſes dafuͤr empfahen.
So gehets aber Gott:
Darumb muß ſeine guͤtigkeit gruͤndlich vnd ſehr groß ſeyn.
Vnd ob wir jhn durch vnſere boßheit gleich offt zum zorn bewegen/ daß es ſich anſehen leſt/ als habe er vergeſſen gnedig zu ſeyn/ vnd ſeine Barmhertzigkeit fuͤr Zorn verſchloſſen/ ſo iſts doch ein Vater zorn/ ira paterna, in welchem kein verderben iſt/ es iſt doch allezeit gnade dabey.
Ja ſeine guͤte iſt allezeit groͤſſer dann ſein zorn Pſal. 89. Wann meine Kinder mein Geſetz verlaſſen/ ſo will ich ſie mit der Ruhten heimſuchen/ Aber meine gnade will ich nicht von jhnen nehmen.
Habac. 4. Wann truͤbſal da iſt/ ſo gedencket Er der Barmhertzigkeit.
Thren. 3.
Er plaget die Leute nicht von Hertzen.
Es iſt gleichſam wieder ſeine Natur vnd weſentliche Guͤtigkeit.
Dann obwol die Schrifft ſaget/ das Gott zuͤrne/ ſo redet ſie doch erſtlich von GOtt nach Menſchlicher weiſe vmb vnſers weinigen verſtandts willen.
Fuͤrs ander ſo zuͤrnet Gott nicht mit den gleubigen/ ob er ſie wol zuͤchtiget ſondern er ſtraffet ſie aus Liebe.
Mit den vnbußfertigen aber zuͤrnet er/ vnd ſtraffet ſie im zorn.
Der zorn Gottes bleibet vber jhnen/ Darumb bittet David:
Herr/ ſtraffe mich nicht in deinem zorn:
Als wolte er ſagen/ ſondern aus liebe wie ein Vater.
Darumb ſo wenig als eine truͤbe Wolcke die Sonne kan vnterdrucken vñ gar außleſchen/ ſie bricht doch endlich durch: So wenig kan auch die Wolcke der truͤbſal Gottes guͤte vnd gnade tilgen vnnd dempffen:
Vnnd ſo wenig als das Meer kan außgeſchepffet werden/ ſo wenig kan auch Gottes Gnaden Meer außgeſchoͤpffet werdẽ.
Dann ſeine guͤte wehret ewiglich.
Vnd das iſt auch die vrſach/ warumb er ſich ſo leicht verſoͤhnen/ vnd zur vergebung bewegen leſt/ vnd daſſelbe nicht ein mal/ nicht ein oder zwey Tage/ ſondern er hat eine immerwehrende Guͤtigkeit/ ja eine ſolche Natur vñ Weſen/ die nichts dañ eitel guͤtigkeit iſt.
Darum̃ kan ein Menſch nicht ſo offt/ nicht ſo bruͤnſtig ſeufftzen/ Gott vergibt viel offter/ viel bruͤnſtiger die Suͤnde/ ja er iſt viel geneigter vns zu vergeben als wir ſein jhn vmb vergebung zu bitten.
Jer. 6.
Gottes guͤte iſt ſehr gros vnaußſprechlich.
Gott zuͤrnet nit mit dem gleubigẽ/ ſtraf fet ſie auch nicht aus zorn/ ſondern aus Liebe. Joh. 3. Pſal. 6.
Warumb ſich GOtt leicht verſoͤhnẽ leſt
Guſtus bo nitatis Dei primiæ vitæ æternæ.
Leſſet nun GOtt hie ſeine guͤte ſo reichlich vber vns walten/ daß wir ſie ſehen vnd greiffen/ was wird dann dort geſchehen im ewigen Leben/ da wir erfahren werden/ daß ſeine guͤte ewig iſt?
Erzeiget er vns ſo viel gutes in dieſer Welt/ daß wir in ſeiner guͤte leben/ weben/ vnd ſeyn/ da wir noch dieſen ſuͤndlichen Leib tragen/ was wird dort geſchehen/ wann wir nunder Suͤnden gentzlich loß vnnd gantz ohne Suͤnde ſeyn worden.
4. So iſt diß aller heiligen vornentbſtes thun vñ werck geweſen/ daß ſie Gott gelobet.
Es iſt faſt kein Prophet des alten Teſtaments/ er hat ſeinen eigenen Lobgeſang/ Moſes Exod. 15. Deuter.
32. Hanna 1. Samue.
2. Joſaphat 2.
Paral. 20.
Eſa. 12. Hißkia Eſa. 38. Jeremias Thren. 3. ꝛc. Sonderlich David in vielen Pſalmen kan Gottes lob nit gnugſam ruͤhmen/ vnd bittet/ daß es nimmer muͤge aus ſeinem Munde kom̃en.
Pſ. 34.
Die drey Menner im Fewroffen.
Alſo auch im newen Teſtament Luc. 1. vnd S.
Paulus/ Petrus in allen jhren Epiſteln.
Damit ſie gnugſam zuverſtehen geben/ daß ſie Gottes lob fuͤr dz herrlichſte werck geachtet haben/ ſo ein Menſch in dieſem Jammerthal thun kan.
Wollen wir nun von der gemeinſchafft der Heiligen nicht außgeſchloſſen ſeyn/ ſo muͤſſen wir vns ſtets des lobs Gottes befleiſſigen.
Gott lobẽ aller Heiligen eignes werck.
5. So manen vns alle Crcaturen an zu Gottes lob.
Dann ſo redet David alle Creaturen an Pſ. 103. Lobet den Herren alle ſeine Wercke an allen Orten ſeiner Herrſchafft.
Alle wercke GOttes loben jhren Meiſter auff jhre weiſe.
GOTT hat ſein lob in alle Creaturen mit ſeinem Finger geſchrieben/ vnnd kan auch keine Creatur Gottes lob verſchwetgen.
Pſ. 19.
Die Him̃el erzehlen die ehre Gottes/ vnd die Feſte verkuͤndigen ſeiner Hende werck.
Job. 38. Wo wareſtu da mich die Morgenſterne lobeten?
Sonne/ Mond/ vnd Sterne loben Gott mit jrem liecht.
Es muß ein groſſer Herꝛ ſeyn/ der ſie gemacht hat.
Die Erde lobet Gott/ wañ ſie gruͤnet vnd bluͤet.
Die Kreuter vñ Blumen loben jhren Schoͤpffer/ vnd verkuͤndigen ſeine Allmacht vnnd Weißheit mit ihrem geruch/ ſchoͤnheit/ vnd farben:
Die Vogel vnter dem Himmel mit jrem geſange.
Die Baͤume loben Gott durch jre Fruͤchte:
Dz Meer durch ſo viel Fiſche vnd Meerwunder.
Vnd in Summa alle Creaturen loben Gott/ in dem ſie ſeinen Befehl außrichten:
Alle Creaturen reden mit vns durch jhre von Gott eingepflantzete Krafft/ vnnd offenbaren vns den Schoͤpffer/ vnnd mahnen vns an denſelden zu loben.
Alles was man anſiehet/ das zeuget von Gottes lob.
Gott hat das groſſe Buch der Schoͤpffung voll geſchrieben ſeines lobes.
Weil aber GOtt keiner Creatur ſo groſſe Barmhertzigkeit erzeiget als dem Menſchen/ ſo iſt er auch ſchuͤldig Gott offter vnnd mehr zu loben dann alle Creaturen.
Wie alle Creaturen Gott loben.
Job 38.
Syr. 43.
Pſ. 104.
6. So iſt vnſer vnd aller Creaturen lob viel zu gering/ Gott iſt groͤſſer dann aller Creaturen lob/ Er iſt herrlicher dann aller Creaturen Ehre/ die ſie jhm geben/ Er iſt loͤblicher dann aller Creaturen Ruhm vnnd Preiß.
Niemand wird ſein Lob erreichen koͤnnen.
Wann wir ohn vrterlaß Gott loben/ ſo iſts doch noch zu geung/ Er iſt noch groͤſſer.
Dann wer kan die groſſen thaten des Herren aufreden/ vnd alle ſeine loͤbliche Wercke preſen?
Darumb wann die Heiligen Gottes Gott loben wollen/ verwundern ſie ſich mehr als daß ſie Gottes lob erreichenſolten.
Sie haben wol den willen vnd Vorſatz/ aber ſie koͤnnens nicht erreichen.
Wie gewaltig redet der H. David dauon in vielen Pſalmen/ vnd redet ſich ſelbſt vnd ſeine Seele an Gott zu loben.
Moſes Exod.
15. Der Herr iſt meine ſtercke vnnd mein Heyl/ das iſt/ mein Gott/ ich will jhn preiſen/ er iſt meines Vaters Gott/ ich will jhn erheben.
Er ſpricht: Gott ſey ſeine ſtercke.
Wann Gottes ſtercke vñ krafft nit bey vns were/ in vns/ vber vns/ vñ wir in Gottes krafft nicht eingeſchloſſen weren/ ſo zerfielen wir wie ein Staub/ vnnd verſchwuͤnder wie ein Schatten/ darumb ſagt der 30. Pſalm: Wie gar nichts ſind doch ale Menſchen/ die ſo ſicher leben.
Der Herr iſt mein Heil/ Er iſt meine Gerechtigkeit wieder die Suͤnde/ meine ſtercke in ſchwachheit meine Zuflucht in verfolgung/ meine freude in der Traurigkeit/ mein Leben im Tode.
Deus o. mni laude maior.
Verwundern koͤnnen wir vns vber Gottes Wercken/ aber Gott nit gnugſam loben.
Gott iſt vnnd ſoll vns alles allein ſeyn
Wo will man nun einen ſolchen Gott finden/ bey welchem ſolch groß Heil iſt/ der ſo mechtig iſt/ daß er Himmel vnnd Erde helt vnd tregt/ der ſo heilig iſt/ daß jhn alle Engel anbeten/ der ſo ſchrecklich iſt/ das Himmel/ Erde/ vnd die Helle fuͤr jhm zittert/ der ſo loͤblich iſt/ das alles/ was er geſchaffen hat/ lobens werth iſt/ des Ehre voll iſt Himmel vnd Erde/ vnd alles/ was lebet/ lobet ſeinen Schoͤpffer/ der ſo wunderthetig/ daß er aus nichtes etwas/ aus Finſterniß Liecht/ aus der Suͤnde Gerechtigkeit/ vnd aus dem Tode das leben machen kan?
Wer kan das groſſe werck der Erloͤſung außreden?
Er leſt ſeinen lieben Sohn ein Menſchenkind werden/ auff daß wir Gottes Kinder wuͤrden.
Er leſt jhn die groͤſſeſte Armut leiden/ auff daß wir in jm reich wuͤrden.
Er leſt jhn die groͤſſeſte ſchmertzen leiden/ auff daß wir die ewige freude erwerben.
Er leſt jhn den verachteſten werden vnter allen Menſchen Kindern/ auff daß wir moͤchten zu ehren kommen.
Er leſt jhn fuͤr vns ſterben/ auff daß wir leben ſollen.
Sind das nicht groſſe wercke/ wer kan die gnugſam preiſen?
Iſts nicht ein groß werck/ das GOTT in vns wohnet/ den ſonſt aller Himmel Himmel nicht koͤnnen begreiffen/ daß er vnſere Seele vnſterblich gemacht hat/ vnnd nach dem Tode zu ſich nimpt/ daß Er vnſern Leib aus dem Staube der Erden wird aufferwecken zum ewigen Leben?
Freilich iſts ein groſſes Werck/ daß das ſterbliche anziehen ſol die vnſterbligkeit.
Darumb lobe nun meine Seele den Herren.
Eſ. 40.
Ex. 15.
Eſa. 6.
Durch Chriſtum wird der Vater geehret vnd gepreiſet.
Bewegliche vrſachen des lobes Got tes.
Wer nicht will vmbſonſt geſchaffen ſeyn/ vnd als ein vndanckbares geſchoͤpff Gottes vnter allen Creaturen gefunden werden/ wer da will ein Chriſt ſeyn/ vnd gedencket nach dieſem Leben in Himmel zu kommen vnter die Geſellſchafft der H. Engel/ vnd aller Außerwehlten/ vnd endlich bey Gott in ewiger Freude zu leben/ des Seele lobe den Herren/ vnd bitte Gott/ daß er ſein lob in vnſern Hertzen ja nimmermehr erleſchen laſſen.
Was wir aber in dieſer Welt nicht gnugſam koͤnnen außreden vnnd preiſen/ das wird dort geſchehen/ da wir werden vollkommen ſeyn/ vnd das Stuͤckwerck wir auffhoͤren.
Dann wir ſehen hie Gott in einem dunckeln Spiegel/ dort aber von Angeſicht zu Angeſicht.
Das helffe vns GOtt.
1. Cor. 13.
Das XLIII. Capittel.
Gott loben iſt des Menſchen hoͤheſte vnd Engliſche Herrligkeit.
Pſal. 92.
Auff den zehen Sciten vnd Pſalter/ mit ſpielen auff der Harpffen.
Denn HErr du leſſeſt mich froͤlich ſingen von deinen Wercken/ vnd ich ruͤhme die geſcheffte deiner Hende.
HErr/ wie ſind deine Wercke ſo groß/ deine Gedancken ſind ſehr tieff.
Ein Thoͤrichter gleubet das nicht/ vnnd ein Narꝛ achtet ſolches nicht.
ES haben ſechs Pſalmen den Titel: Guͤldene Kleinot/ als der 16/ vnd vom 56. biß auff den 60/ anzudeuten/ das Gottes Lob vnnd Gebet des gleubigen Hertzens Geiſtliche Himliſche Kleinot iſt.
Das aber des Menſchen Herrligkeit iſt Gott loben/ iſt daraus abzunemen/ daß man mit aller freudigkeit darff fuͤr GOtt treten/ vnnd jhn loben/ Pſ. 96.
Es ſtehet herrlich vnd prechtig fuͤr jhm/ vnnd gehet gewaltig vnnd loͤblich zu in ſeinem Heiligthumb.
Darumb iſt nun das eine groſſe Herrligkeit eines Gottlobenden Menſchen/ daß er teglich fuͤr Gott treten kan/ vnd Gott loben.
Dann auch die H. Engel diß fuͤr eine groſſe Herrligkeit achten.
Luc. 1.
Ich bin Gabriel/ der fuͤr Gott ſtehet.
2. Iſt darumb GOttes lob des Menſchen groͤſte Herrligkeit vnd Kleinot/ weil wir dardurch den Engeln gleich werden.
Als der Herꝛ Chriſtus des Menſchen zukuͤnfftige Herrligkeit beſchreiben will/ Matth. 22. Luc. 20. ſpricht er: Sie werden den Engeln Gottes gleich ſeyn.
Nun iſt zwar ſolches znuerſtehẽ von der Herrligkeit vnſerer verklerter Leiber in jenner Welt/ vnd herrlichen Engliſchen gaben/ damit Gott die Außerwehlten zieren vnd ſchmuͤckẽ wird/ daß ſie nit allein den Engeln/ ſondern dem verklerten Leibe Chriſti werden ehnlich werden.
Vnd 1. Joh. 3.
Es iſt noch nit erſchienẽ/ was wir ſein werdẽ.
Wir wiſſen aber/ wanns erſcheinẽ wird/ daß wir werdẽ Gott gleich ſein/ Dañ wir werden jn ſehen/ wie er iſt:
Doch gleichwol/ wie niemand Chriſto wird ehnlich werden/ er werde jm dann gleich in dieſem Leben/ das iſt/ er gleube an jhn/ er lebe in Chriſto/ er folge ſeiner Demut vnnd Sanfftmut/ er werde hie dem Ebenbilde des ſanfftmuͤtigen/ demuͤtigen/ niedrigen/ gecreutzigtẽn Chriſti ehnlich/ auff daß er auch dem Ebenbilde des herrlichen erhoͤheten verklerten Chriſti gleich werde.
Alſo wird auch niemand den Engeln gleich werden an jennem Tage/ er werde dann auch in dieſer Welt den Engeln gleich.
Das kan nun nicht beſſer geſchehen dann durch tegliches andechtiges Lob GOTTES/ Dann das iſt der Engel Ampt/ wie es Eſa. 6. vnd Pſalm 103. beſchrieben iſt/ daß ſie ohn vnterlaß GOTT loben.
Wer nun daſſelbe thut/ der vollbringet das ampt eines Engels/ vnd wird in der Zahl der Engel gerechnet.
Daraus folget/ das Gott loben des Menſchen groͤſte Herrligkeit vnd Keinot ſey/ Vnd das kan inwendig im Hertzen mit andechtigen heiligen gedancken ohn vnterlas geſchehen.
Dann das rechte lob Gottes gehet vornemlich aus dem Hertzen. Col. 3. Singet vnnd Spielet dem Herrn in ewren Hertzen.
In jennẽ Lebẽ werden wir den Engelngleich in der verklerunge hie aber im lobe Gottes.
3. Iſt darumb Gottes lob des Menſchen groͤſte Herrligkeit vnd Kleinot/ weil der Menſch dardurch Gottes Werckzeug/ Gottes Seitenſpiel vnd Harpffe wird/ welche den allerliebſten Laut vnnd Dohn von ſich gibt/ durch welche der H. Geiſt Gottes lob außbreitet.
Welches fein abgebildet iſt Apoc.
14/ da der Evangeliſt geſehen hat eine groſſe Schaar/ die dem Laͤmblein Gottes nachfolgeten in weiſſen Kleidern/ vnnd jhr gedoͤhne war als ein gedoͤhn vieler tauſent Harpffenſchleger.
Vnd das haben vorzeiten im alten Teſtament die mancherley wunderlichen lieblichen Inſtrumenta muſica bedeutet/ deren David im 50. Pſalm gedencket/ welche nichts anders bedeuten dann die mancherleien gaben des H. Geiſtes/ dardurch Gottes Name/ Lob/ Ehre/ Erkantnus/ Werck/ Wolthaten vnd Wunder außgebreitet werden:
Darumb ſie auch vergangen ſeyn/ auff daß die geiſtlichen Harpffen vnd Pſalter des lobes Gottes ſollen an jenner ſtatt kommen.
Vnd gleich wie ein Inſtrumentum muſicum des Menſchen Werckzeug iſt darauff zu ſpielen: Alſo iſt des Menſchen Seele des H. Geiſtes Werckzeug/ durch welches vnd in welchem Er GOttes lob wircket.
Pſ. 8.
Aus dem Munde der jungen Kinder vnnd Seuglingen haſtu dir ein lob zugerichtet.
Wie kan nun des Menſchen Hertz/ Mund/ vnd Seele eine groͤſſere Herrligkeit haben/ dann wañ ſie des H. Geiſtes Werckzeug iſt?
David ſagt in ſeinen letzten Worten:
Der Geiſt des Herren hat durch mich geredet/ vnnd ſeine Rede iſt durch meinen Mund geſchehen.
Eph. 5. Werdet voll Geiſtes/ Singet vnd ſpielet dem Herrn in ewrem Hertzen.
Gott lobẽ des Hertz vñ Mund des H. Geiſtes Seitenſpiel.
Warumb Davids Inſtrumen ta muſica vergangẽ.
2. Sam. 23.
3.
So iſt GOttes lob darumb des Menſchen groͤſte Herrligkeit vñ Kleinot/ dieweil in Gottes Lob die hoͤheſte geiſtliche Freude iſt/ dauon der 92. Pſal. ſpricht: Du Herr leſſeſt mich froͤlich ſingen von deinen Wercken/ vnd ich ruͤhme die geſcheffte deiner Hende.
Nun iſt aber GOttes freude ein herrliches ſtuͤck des ewigen Lebens/ vnd des Reichs Gottes in vns/ welches iſt Friede vnd Freude im H. Geiſt.
Wer nun teglich die Himliſche freude des ewigen Lebens/ vnd des Paradieſes ſchmecken will/ der kanns teglich thun durch Gottes lob/ wans hertzlich iſt/ erfrewet Leib vnnd Seel/ wie ſolches der 63. vnd 84. Pſalm augenſcheinlich bezeugen.
Was iſt das Paradiß anders dann eitel Freude vnd Wonne/ da man ſchmecken vnnd ſehen kan/ wie freundlich der Herr ſey/ vñ was das ewige Leben ſey/ nemlich Freude die fuͤlle/ vnnd lieblich weſen zu ſeiner Rechten ewiglich.
Rom. 14. Gottes lob einvor ſchmack des ewigẽ Lebens.
Pſal. 16.
4. So iſt darumb GOttes lob des Menſchen groͤſte Herrligkeit vñ koͤſtlichſtes Kleinot/ weil man in demſelbigen die groſſen wercke Gottes betrachtet/ vnd die hoͤchſte Weißheit Gottes/ vnd dadurch von der Menſchlichen thorheit vnd blindheit erloͤſet wird/ wie der Pſalm ſpricht: Herr/ wie ſind deine wercke ſo groß/ vñ deine gedancken ſo ſehr tieff?
Ein Thoͤrichter gleubet das nicht/ vnnd ein Narr achtet ſolches nicht.
S. Paulus ſpricht:
Der Geiſt erforſchet alle ding/ auch die tieffe d’Gottheit.
Je mehr nun ein menſch Gottes erkantnuͤß hat/ je mehr er jhn lobet/ vnd je mehr er Gott lobet/ je mehr er wechſet in Gottes Erkantnus/ daß man gleich gar in eine tieffe der Weißheit Gottes gereth/ vnnd keinen grund finden kan/ vnnd GOTT vber alle ding lobet/ vnd fuͤrchtet.
Dann je hoͤher einer im lob GOTtes/ je tieffer einer in gedancken koͤmpt/ ſo in GOtt verſencket werden/ nicht/ das einer aus fuͤrwitz vnerforſchliche dinge/ die jm zu ſchwer ſind/ ergruͤnden ſoll/ ſondern das offt GOtt den Reichthum̃ ſeiner Weißheit einem Gottlobenden vnd Gottliebenden Menſchen ſehen leſt/ daruͤber er verſtummet/ vnnd kans nicht außreden.
Dann hat koͤnnen der Koͤnig Salomon der Koͤniginnen aus Reich Arabia in ſeiner Schatzkammer/ vnd in eroffnung ſeiner Weißheit ſolchen ſplendorem vnnd glantz zeigen ſeines Reichthumbs vnd Schatzes/ daruͤber ſie erſtarret/ vnnd lobet jhn/ vnnd ſprach: Deine Weißheit iſt groͤſſer dann dein geruͤcht/ Selig ſind deine Knechte/ die teglich fuͤr deinem Tiſch ſtehen/ vnd deine Weißheit hoͤren:
So thuts GOtt vielmehr/ der ſeinen Liebhabern vnd Lobern offt im Augenblick einem ſolchen Schatz ſeiner Weißheit zeiget/ daß ein Menſch erſtarret/ vnd mit David exclamiren muß: Herr/ wie ſind deine Wercke ſo groß/ vnd deine Gedancken ſo ſehr tieff?
Das geheimnuͤß des Herrn iſt bey denen/ die jhn fuͤrchten/ Pſal. 25. vnd Pſal.
51. Du leſſeſt mich wiſſen heimliche Weißheit.
Dann gleich wie die Koͤnigin aus Arabia ſpricht:
Selig ſind deine Knechte/ die fuͤr deinem Tiſch ſtehen/ vnnd teglich deine Weißheit hoͤren: Alſo ſind die/ ſo Gott loben/ die Knechte GOttes/ die fuͤr ſeinem Tiſche ſtehen/ vnd Gottes Weißheit im Geiſt glauben/ vnd Gottes Wort hoͤren.
Aus dieſem Brunnen fleuſt dañ die rechte Weißheit/ wie ein Altvater geſchrieben hat vom tieffen Meer der Weißheit Gottes/ Aber ſagt der Pſalm:
Ein thoͤrichter gleubet das nicht/ vnnd ein Narꝛ achtet ſolches nicht.
Summa/ je mehr man ſich mit Gottes lob zu Gott nahet/ vnd mit Gottes lob vmbgehet/ je mehr GOtt den Schatz vnd Reichthumb ſeiner Weißheit vnd gedancken eroͤffnet/ die fuͤr den Narren vnd Thoren wol ewig verſiegelt bleiben.
2. Cor. 1.
Reichthum̃ des erkentniß Gottes in Gottes lob.
1. Koͤn. 10.
Knechte ſo fuͤr Got tes Tiſche ſtehen.
5.
So iſt GOttes lob darumb des Menſchen hoͤheſtes Kleinot/ dieweil in Gottes lob der wahre Sieg iſt vber alle vnſere Feinde/ vber Teuffel vnnd Menſchen/ Pſal. 8. 18. 118.
Ein herrlich Exempel haben wir an Koͤnig Joſaphat/ der mit einem Lobgeſang eine groſſe ſchlacht lieffert ohne alle Schwerthſchlacht/ 2. Chron. 20.
Solcher Sieg Pſalmen ſind viel/ als der 18. 46. 76. ꝛc.
Das XLIV. Capittel.
Von der gedult/ dardurch alles Creutz vberwunden/ vnd die verheiſſene Herrligkeit erwartet wird.
Hebr. 10.
Wir beduͤrffen der gedult ſtets/ daß wir den willen Gottes thun/ vnd daß wir die verheiſſung erlangen.
DIe wahre Chriſtliche gedult iſt eine ſolche Tugend/ da man in allerley Truͤbſal vnd Leyden/ deren man durch keine ordentliche Mittel entfliehen mag/ ſich in den gnedigen willen Gottes ergibt/ vnnd denſelben williglich an jhm vollbringen leſſet/ vnd ehe alles leidet/ ehe er wieder Gott murren/ vnd von jhm abfallen wolte.
Was gedult ſey.
Die Hauptvrſache aber dieſer Tugend iſt der gnedige wille vnd rath Gottes/ dardurch wir zum Creutz vnd Leiden verordnet vnd verſehen ſeyn/ wie Rom. 8. ſtehet:
Die er verſehen hat/ die hat er verordnet/ daß ſie ſollen ehnlich werden dem Ebenbilde ſeines Sons.
Gleich wie nun der liebe Gott ſeinen lieben Sohn zum Creutz vnd Leyden verordnet vnnd verſehen hat/ daß Er jhn wolle durchs Creutz herrlich machen: Alſo hat Er alle wahre Glieder Chriſti zum Creutz verordnet/ Dann ſonſt konten ſie ſein Geiſtlicher Leib nicht ſeyn:
Denen hat Er jr Creutz zuuor verordnet/ gezehlet/ gemeſſen/ wie viel ſie leyden ſollẽ.
Dieſem allen kan nun niemand entfliehen/ vielweniger mit vngedult abwenden:
Mit gehorſam aber vnd mit gedult kan mans lindern vnd durch Chriſtum vberwinden.
Heuptvrſache der gedult Gottes wille vnd verſehung
2. Das herzunahend Ende der Welt/ da die Vngerechtigkeit vberhand nimpt/ vnd die Liebe erkaltet/ dadurch viel Leydẽ/ Verfolgung/ Creutz/ Gewalt vnd Todt angelegt wird werden den Gottſeligen/ 2. Timoth. 3.
Alle die/ ſo in Chriſto Jeſu wollen Gottſelig leben/ die muͤſſen Verfolgung leiden.
Vnd der Herr Jeſus weiſſagt Johan. 15. vnnd 16/ daß die ſeinen vmb der Warheit vnd Gerechtigkeit willen muͤſſen verfolget/ vnnd angefochten werden/ vnd die gantze Offenbarung Johannis bezeuget/ daß der Antichriſt die Kirche Chriſti biß zu der letzten Zukunfft des Herren verfolgen werde/ da der ſireit endlich auffgehaben wird/ vnd der Drach neben den falſchen Apoſteln in den helliſchen fewrigen Pfuel geworffen werden wird. Darumb ſol niemand jhm ſelbſt guͤldene Trewine machen/ vnd beſſerung hoffen/ ſondern ſich zur gedult ſchicken vnd bereiten.
Die Truͤbſalen der letzten zeit ſind vns zuuor geſagt:
Darumb ſollẽ wir geduͤltig ſeyn.
3. Sol vnſere gedult geſtercket werden durch die hoffnung der zukuͤnfftigen wiederbringung aller ding/ vnnd der ewigen Seligkeit.
Dann gleich wie ein Ackerman mit gedult wartet auff die Erndte vnnd ſiehet alle ſeine Arbeit nicht an/ hoffet aber es wird jhm alle ſeine muͤhe vnd arbeit reichlich mit groſſem gewinn erſtattet werden Jacob.
5.
Alſo ſol ein Chriſt ſeine Seele mit gedult faſſen/ Luc. 2. vnnd gewiß gleuben/ daß die groſſe Erndte des lieben Juͤngeſten Tages alles wiederbringen wird/ was hie verloren/ ja nicht verloren/ ſondern geſaͤet vnd gepflantzet wird.
Dann gleich wie ein Baversman ſeinen Samen darumb nit verleuret/ ob er jhn gleich in die Erde wirfft/ ſondern ſaͤet vnd pflantzet jn auff Hoffnung: Alſo was du hie ſaͤeſt vnnd pflantzeſt/ Leib/ Gut/ vnd Ehre/ dencke nur nicht/ daß du es wirſt verlieren/ ſondern du ſaͤeſt vnd pflantzeſt es auff Hoffnung der kuͤnfftigẽ groſſen reichen Erndte/ da wir erndten werden/ ohn auffhoͤren.
Darumb der 126. Pſalm vnſer Creutz vnd Elend einer Samen zeit vergleichet/ als er ſpricht:
Die mit Thraͤnen ſaͤen/ die werden mit freuden erndten.
Sie gehen hin/ vnnd weinen vnd tragen edlen Samen/ vnd kommen vnd bringen jre Garben.
Wiederbringung aller dinge: ſtercket die gedult.
4. Sol vnſere gedult ſtercken die Zukunfft vnſers Herrn Jeſu Chriſti/ da all vnſer Leyd wird ein end nehmen/ ja in freude wird verwandelt werden/ da Gottes gerechtes Vrtheil vnd Gericht ergehẽ wird vber alle vnſere Feinde/ da einem jeden von Gott Ruhm vnnd Lob wiederfahren wird/ vnd derſelbige Tag iſt nahe.
Der Richter iſt fuͤr der Thuͤr/ ſagt S. Jacobus am 5. Vñ S. Paulus Rom. 12.
Die Rache in mein.
Wir leiden ja eine kurtze zeit/ aber ewige freude wird darauff folgen.
Es kan ja nicht lang mehr weren.
Zukunfft vnd Richterampt Chriſti ſol gedult in vns wircken.
5.
So ſol auch Gottes verheiſſung vñ ewige Warheit vnſere gedult ſtercken/ vñ vnſer Hertz befeſtigen/ daß es nicht wancke/ wie S. Jacobus am 5. ſpricht.
Dann wie man ein kleines Beumlein an einen Stecken bindet/ daß es der Wind nicht zerbreche/ oder in vngeſtuͤmm des Meers Ancker außwirfft/ daran ſich das Schiff halte: Alſo muͤſſen wir vnſer wanckendes Hertz an den Stab Goͤttliches Worts vnd Warheit binden/ vnd das ſinckende Schifflein des Hertzens/ mit dem Ancker der Hoffnung befeſtigen/ daß es nicht verſincke/ Hebr. 6. Wieviel verheiſſung haben wir/ daß vns GOtt erretten wolle?
Wieviel Exempel der munderlichen Erloͤſung ſehen wir fuͤr Augen?
Wieviel tauſent Mittel hat Gott darzu?
Wie offt hat GOtt in groſſen Kranckheiten geholffen/ aus groſſer Thewrung erlaͤſet/ 1. Reg. 6. aus groſſen Kriegsnoͤten errettet/ 2. Chron. 20. 2. Chron. 14.
GOTT kan beyde theil im Kriegen zu friede lencken?
Wie offt ſteuret Gott dem Feinde?
Wie vns dann ſolches in dem lieben Kindlein Jeſu gnugſam iſt fuͤrgebildet/ Matth. 2.
Sie ſind geſtorben/ die dem Kindlein nach dem Leben trachteten.
GOTT kan auch die verfolger vnd Feinde bekeren/ wie Paulum.
Wie offt verhindert Gott Blutduͤrſtige anſchlege?
Saul wolt David gar freſſen/ vnnd hatte jhn vmbringet/ daß er nicht konte entfliehen/ aber Gott rieff jn zu ruͤck durch einen Boten/ der verkuͤndiget/ die Philiſter waren jhm ins Land gefallen.
Johan. 7. Gaben die Hohenprieſter jhren Dienern befehl/ ſie ſolten den Herren Jeſum greiffen/ vnd gefangen bringen/ Aber die Diener/ da ſie Chriſtum hoͤrten predigen/ erſtarreten gar/ vnnd konten nichts thun.
Bißweilen verblendet Gott die Feinde/ vnd ſchlegt ſie mit blindheit/ als in der Hiſtoria Eliſæi, Loths/ vnd Athanaſii zuſehen.
So hat auch Gott ja ſo viel Legion Engẽl/ die auff die Chriſten warten/ durch welche ſie offt wunderlich erloͤſet werden/ wie S. Petro geſchach/ Act. 5. vnd 12.
Wie wunderlich iſt offt der Apoſtel Paulus erloͤſet worden/ daß der boͤſe rathſchlag wieder jhn iſt offenbar worden?
Endlich erloͤſet GOtt der Herr die ſeinen durch den zeitlichen Todt/ da hat aller Jammer ein Ende.
Gottes warhert ſol in vns gedult wircken.
1. Sam. 23.
2. Koͤn. 6. Gen. 19.
Act. 23.
6. Wie werden aber die gleubigen jhres leidts ſo hertzlich ergetzet werden in jenner Welt/ daß ſie fuͤr jhr leiden nicht alle Herrligkeit der jetzigen Welt nemen Matth. 5. Selig ſind/ die leide tragen/ Dann ſie ſollen getroͤſtet werden.
In der Offenbarung Johannis ſtehet/ vnndEſa. 26/ das GOtt alle vnſere Thraͤnen werde von vnſern Augen abwiſchen.
Wie ſol ſie aber Gott abwiſchen/ wann du nie hertzlich geweinet haſt?
Ewiger troſt/ ſol zeitliche gedult wircken.
Apoc. 21.
7. Wir ſollen auch anſehen die Exempel der Heiligen/ Abels/ Noe/ Loths/ Abrahams/ Iſaacs/ Jacobs/ Joſephs/ Davids/ Jobs/ ſonderlich den Mann Gottes Moſen/ von dem die Schrifft zeuget/ daß er ein ſehr geplagter Menſch vber alle Menſchen auff Erden geweſt ſey.
Wie offt murrete die Gemeine wieder jhn?
Zanckten mit jhm/ wolten jhn ſteinigen/ dagegen war er ſanfftmuͤtig/ redet das beſte mit jhnen/ betet fuͤr ſie/ vñ wuͤnſchet aus dem Buch der Leben digen getilget zu ſeyn/ ſonſt hette ſie Gott vertilget.
Elias/ ob er wol auffs euſſerſte verfolget ward/ dennoch bracht er den Regen wieder dem gantzen Lande.
Micheas/ 3. Reg. 33. ward von falſchen Propheten fuͤr den Koͤnigen Achab geſchſagen/ vnnd ins Gefengnis gelegt/ da er doch den Koͤnig warnete fuͤr ſeinen ſchaden.
Eſaias ward fuͤr ſeine trewe dienſte mit einer Sagen von einander geſchnitten.
Welch ein geplagter Mann iſt Jeremias geweſen?
Daniel muſte in die Lewengrube.
Wie iſts Johanni dem Teuffer gangen?
Sehet S. Paulum an was derſelbe hat erlitten/ vnnd alle H. Maͤrterer/ vnd alle Apoſtel.
Beſiehe die Epiſtel an die Hebr. am 11. Wann du dieſe alle fragen wirſt/ durch welchen Weg ſie ins Reich GOttes eingangen ſeyn/ werden ſie antworten:
Durch den Weg der Truͤbſal Act. 14.
Dieſen Weg hat vnſer Herr Jeſus Chriſtus ſelbſt gewandelt in ſeine Herrligkeit/ dauon S. Petrus 1. am 2. Chriſtus hat fuͤr vns gelitten/ vnnd vns ein Vorbilde gelaſſen/ daß wir ſollẽ ſeinen Fußſtapffen nachfolgen/ welcher nicht wiederſchalt/ da Er geſcholten ward/ nicht trewete/ da Er leid/ Er ſtellets aber dem heim/ der da recht richtet.
Deines Erloͤſers gedult iſt ſo groß geweſt/ daß ob wol in ſeinem Leyden die Sonne verfinſtert vnnd ſolch ein groß Elend nit muͤgen anſehen/ dafuͤr auch die Erde bebete/ vnd die Felſen zerriſſen/ dennoch hat Er nit am Creutze gemurret wider ſeine Feinde/ oder ſich eines einigen vngeduͤltigen Worts/ oder Geberdes mercken laſſen/ ja daß Er noch fuͤr ſeine Feinde gebeten/ vñ gerne wolte durch ſein Blut die jennigen lebendig machen/ die ſein Blut vergoſſen haben.
So Gott einen jedẽ Sohn zuͤchtigt/ den er lieb hat/ vnd auff nimpt/ ſo muß entweder gezuͤchtiget ſeyn/ oder kein Kind ſeyn?
Darumb wolte auch Gott nicht/ daß ſein eingeborner Sohn ſolte ohne Ruhte ſeyn: Wiewol er ohne Suͤnde war:
Der nun ſeinen einigen natuͤrlichen Sohn/ der ohne Suͤnde war/ gezuͤchtigt hat/ meineſtu/ dz du wirſt ohne zuͤchtigung bleiben koͤnnen/ der du ſo viel Suͤnde haſt/ vnnd zum Kind erwehlet hiſt:
Sehet doch/ wie groſſe gedult hat GOTT mit vnſern Suͤnden/ ſolten wir dann nicht gedult haben mit ſeiner Zuͤchtigung/ dardurch er vns bekeren will?
Summa/ wir ſollen vns frewen/ wie S. Petrus ſpricht:
So wir mit Chriſto leiden/ auff daß wir auch in der Offenbarung ſeiner Herrligkeit freude vnd Wonne haben muͤgen.
Num. 12. Exempel der gedult
1. Koͤn. 18.
Weg zur Herrligkeit.
Hohe gedult Chriſti ſol in vnsgedult wircken.
Hebr. 12.
Wo ein Kind iſt da muß die Ruhte ſeyn.
1. Potr.
4.
8. Daraus dann dieſer troſt folget/ ſo vns in gedult erhalten ſol/ das Chriſtus mit ſeinem Leiden vnſer leiden geheiliget vnd geſegnet hat/ daß es vns nicht zum verderben gereichen ſol/ ſondern zum Segen/ zum Leben/ zur Herrligkeit.
Gleich wie Chriſti Leiden zur Herrligkeit worden.
Alſo auch aller Chriſten leiden in Chriſto.
Chriſtus vnſer leiden geheiliget.
9. Sehet an die herrliche belohnung derer/ ſo das Creutz geduͤltig erlitten.
Ob wol viel heiliger Merterer mit vnerhoͤrter/ grauſamer/ vnmenſchlicher marter ſind hingerichtet etliche den wilden Thieren fuͤrgeworffen/ etliche in Oele gebraten/ etliche im heiſſen Bley:
So iſt doch niemand vnter vns ſo Gottloß vnd verruckt/ der nicht lieber an jhre ſtattjtzo ſein wolle/ dann an derer ſtatt die ſie ermordet haben.
Wer wolte jetzo nicht lieber an des armen Lazari ſtatt ſein dann an des Reichen Mannes?
Lieber/ wiltu ſolcher heiligen Herrligkeit haben/ ſo muſtu auch jhren weg der Truͤbſal/ vnnd der gedult wandelen.
Vnd das meinet der Herr/ da er ſpricht Matth. 5. Selig ſeid jhr/ ſo euch die Menſchen ſchmehen/ verfolgen/ vnd alles vbels wieder euch reden vmb meinentwillen:
Seid froͤlich vnd getroſt/ es ſoll euch wol belohnet werden im Himmel. Rom. 8.
So wir mit Chriſto leiden/ ſo werden wir auch mit jhm zur Herrligkeit erhoben werden.
Item:
Dieſer zeit leiden iſt nit werth der Herrligkeit/ die an vns ſoll offenbaret werden.
Chriſtus vnſer leyden geheiliget.
Rom. 8.
10. Sol vnſere gedult ſtercken die Hertzliche Barmhertzigkeit Gottes/ das Gott vnſer endlich nicht wird vergeſſen koͤnnen/ ſo wenig als eine Mutter jhres Kindes vergeſſen kan/ Eſa. 49. vnd das Gott ſein Hertz breche fuͤr liebe/ er muß ſich vnſer erbarmen/ Jerem. 31. daß Er auch getrew iſt/ der vns nicht vber vnſer vermuͤgen verſuchen wird/ 1. Cor. 10. vnd daß Er vns nicht zuͤchtiget zu vnſerm verderben/ ſondern zu vnſer Seligkeit.
Dann wañ wir gerichtet werden/ ſo werden wir vom Herrn gezuͤchtiget/ auff daß wir nicht mit der Gottloſen Welt verdampt werden.
Dann iſt das Creutz eitel Liebe/ was wolleſtu dann lieber?
Immer in freuden leben/ wie der Reiche Mann/ vnd darnach verdampt werden/ oder im Creutz leben/ vnd ſelig werden?
Gottes Liebe vnd Barmher tzigkeit/ ſol in vns gedult wircken.
Diß alles erkleret vns die Epiſtel an die Hebreer am 12. herrlich:
Laſſet vns lauffen durch gedult in den Kampff/ der vns verordnet iſt/ vnd auffſehen auff Jeſum/ den Anfenger vnnd Vollender des Glaubens:
Welcher/ da Er wol hette muͤgen freude haben/ erduldet Er das Creutz/ vnd achtet der ſchande nicht vnd iſt geſeſſen zur Rechten auff dem Stuel Gottes.
Gedencket an den/ der ein ſolches wiederſprechen von den Suͤndern wieder ſich erduldet hat/ daß jhr nit in ewrem Muht matt werdet vnnd ablaſſet.
Dann jhr habt noch nicht biß auffs Blut wiederſtanden vber den kampff wieder die Suͤnde/ vnd habt bereit vergeſſen des Troſtes/ der zu euch redet/ als zu den Kindern:
Mein Sohn achte nicht gering die Zuͤchtigung des Herrn/ vnnd verzage nicht/ wann du von jhm geſtraffet wirſt.
Dañ welchen der Herr lied hat/ den zuͤchtiget er.
Er ſteupet aber einen jeglichen Sohn/ den er auffnimpt.
So jhr die zuͤchtigung erduldet/ ſo erbeut ſich euch Gott als Kindern.
Dann wo iſt ein Sohn/ den der Vater nit zuͤchtiget?
Seid aber ohn zuͤchtigung/ welcher ſie alle ſind theithafftig worden/ ſo ſeid je Baſtarte/ vnd nit Kinder.
Auch ſo wir haben vnſere Leibliche Vaͤter zu Zuͤchtigern gehabt/ vnd ſie geſchewet/ ſolten wir dañ nit vielmehr vnterthan ſein dem Geiſtlichen Vater/ daß wir leben?
Vnnd jenne zwar haben vns gezuͤchtiget wenige Tage nach jhrem duͤncken:
Dieſer aber zu nutze/ auff dz wir ſeine Heiligung erlangen.
Alle Zuͤchtigũg aber/ wañ ſie da iſt/ duͤncket ſie vns nicht freude/ ſondern Trawrigkeit ſeyn:
Aber darnach wird ſie geben eine friedſame Frucht der Gerechtigkeit denen/ die dardurch geuͤbet ſind.
Das XLV. Capittel.
Gottes Troſt im Truͤbſal wircket in vnſern Hertzen gedult.
Jacobi 5. Selig iſt der Mann/ der die Anfechtung erduldet.
Dañ nach dem er bewehrt iſt/ wird er die Krone des Lebens empfahen/ welche Gott verheiſſen hat denen/ die jhn liebhaben.
GLeich wie vns GOtt des Leibes Artzney geſchaffen in der Natur: Alſo der Seelen Artzney im Wort.
Weil kein Menſch in dieſem Jammer: vnd Thraͤnenthal ohn Creutz/ Truͤbſal/ vnnd Wiederwertigkeit ſein kan: So thun wir weißlich daran/ daß wir etliche gewiſſe Puncten wahres beſtendiges Troſtes vns bekant machen vnd zu Hertzen nehmen/ die wir in vnſern anfechtungen entgegen halten/ vnd vnſere Truͤbſal damit lindern koͤnnen.
Kein Chriſt ohne Creutz.
1. Der erſte Troſt iſt/ daß alle Truͤbſal von Gott herkomme.
1. Sam. 2.
Der Herr toͤdtet/ vnnd machet lebendig.
Syrach.
11. Es koͤmpt alles von GOtt/ gluͤck vnd vngluͤck.
Job 2.
Der Herr hats gegeben/ ꝛc. Matth. 10.
Es fellt kein Sperling/ ꝛc. Eſa. 45.
Da ich das Liecht machete/ vnnd ſchaffete die Finſternuͤß.
Der ich friede gebe/ vnd ſchaffe das vbel. Job. 6. Selig iſt der Menſch/ den Gott ſtraffet.
Darumb wegere dich des Allmechtigen Zuͤchtigung nicht.
Dann er verletzet vnnd verbindet/ Er zerſchmeiſt/ vnd ſeine Hand heilet.
Darumb iſts naͤrriſch wieder dieſen oder jennen murren.
Wie murren die Leute?
Ein jeder murre wieder ſeine Suͤnde.
Buſſe will Gott haben/ vnd nicht murren.
Der gleubigen Truͤbſal von Gott.
Thren. 3.
2.
Der ander Troſt iſt/ daß Gott der Herr nicht aus Zorn oder vngnade vns dz liebe Creutz zuſchicke/ ſondern aus Veterlicher liebe/ auff daß er vns ſelig mache.
Dann daß wir in groſſem gluͤck/ vnd allerley guten Tagen vnd wolluſt die Seligkeit leicht verlieren koͤnnen/ das bezeuget nit allein der Reiche Mann/ Luc. 16. mit ſeinem ſchrecklichẽ Exempel/ ſondern es bezeugens auch vnſere erſte Eltern im Paradiß/ daß ſie ſolche Herrligkeit vnd wolluſt nit haben ertragen koͤnnen/ ſondern den leidigen Sathan ſich von jhrem Schoͤpffer abwendig machen laſſen/ wie noch heut zu Tage groß gluͤck vnd gute Tage das Menſchliche Hertz von Gott abwenden.
Vnd ob nun wol Gott der Herr nach ſeiner geſtrengen Gerechtigkeit den Menſchen hette koͤnnẽ zu ewigen verdamnuͤß verurtheilen vnd verſtoſſen:
Dennoch hat er ſich ſein erbarmet/ Mittel vnd Wege erfunden den Menſchẽ zur Seligkeit zu befordern/ vnter denen iſt auch das H. Creutz.
Darumb trieb Gott der Herr den Menſchen aus dem Paradiß/ aus dem Garten der frewde vnnd wolluſt ins Elende/ daß er im ſchweiß ſeines Angeſichtes ſein Brot eſſe/ vnd durchs Creutz vnd Truͤbſal zur Buſſe bewogen werde.
Alſo handelt er auch mit einem jeden vnter vns.
Ob wir wol auff tauſenterley weiſe jn beleidigen:
So iſt er doch ſo gnedig/ vnnd verſuchet alle Mittel an vns/ daß er vns bekeren muͤge.
Darumb hat er nach ſeinem allein weiſen Raht einem jeden Menſchen ſein Creutz verſehen vnd verordnet/ damit er jhn in wahrer Buſſe/ vnd in ſeiner Goͤttlithen Furcht erhalte.
Aus dieſem grunde ſpricht nun Syrach/ vnd die Epiſtel an die Hebreer am 12. vñ S. Paulus 1. Cor. 10.
Welchen der Herr lieb hat/ den zuͤchtiget er/ auff daß wir nicht mit der Gottloſen Welt verdampt werden.
Durchgute Tage wird die Seligkeit leicht vnd offter verſchertzt.
Nutz des lieben Creutzes.
3.
So bedencke in deinem Creutz deine Suͤnde/ ob du es nicht ſehr wol verdienet haſt?
Da muſtu ja ſelbſtẽ bekennen.
Darum̃ ſo erfordert ja Gottes Gerechtigkeit/ daß die ſuͤnde geſtraffet werde/ ſol anders Gott ein gerechter Gott ſeyn: Soll vnnd muß nun die Suͤnde geſtraffet werden/ ſo iſts ja viel beſſer/ ſie werde hie geſtraffet dann dort.
Dann dieſe ſtraffe iſt zeitlich/ jenne iſt ewig.
Hie troͤſtet Gott im Creutze/ dort iſt in ewigkeit kein Troſt.
Hie erbarmet ſich Gott/ dort iſt in ewigkeit keine Erbarmung.
Gedencke an den Reichen Mann/ wie er rieff: Erbarme dich mein.
Darumb iſt auch daß ein troſt mitten im Creutz/ das GOtt die ewige Straffe von dir genommen/ vnd in eine kleine zeitliche Ruhte verwandelt hat.
Dz Creutz iſt ein zeichen der Barmher tzigkeit Gottes/ das er lieber zeitlich den ewig ſtraffen will.
4.
So bedencke in deinem Creutz/ was Chriſtus dein Herr vnnd Seligmacher fuͤr dich gelitten/ ob er nicht die groͤſte Armut deinethalben gelitten/ daß er nicht ſo viel gehabt/ da er ſein Haupt hat hinlegen koͤnnen?
Hat auch die hoͤheſte Schmach vnd Verachtung deinenthalben gelitten/ daß er auch der allerunwerteſte/ verachteſte vnter allen Menſchen worden/ ein ſpott der Leute/ vnnd verachtung des Volckes/ ein Wurm: Dergleichen kein Menſch je gelitten noch leiden werde.
Hat auch die groͤſte ſchmertzen/ angſt vnnd trawrigkeit gelitten/ die nicht außzudencken.
Er iſt voll ſchmertzen vnd kranckheit geweſen/ weil er aller Menſchen Jammer/ Kranckheit vnnd Schmertzen hat tragen muͤſſen/ daß auch Sonne vnd Mond ſchwartz darfuͤr worden/ die Erde gezittert/ vnd die Felſen zerriſſen ſeyn:
Doch hat ers alles mit ſo hoher gedult/ tieffer Demut/ heiliger ſanfftmut gelitten/ daß er ſeinen Mund nicht auffgethan/ wie ein Lamb/ vnd hat alles vnſchuͤldig gelitten/ ja ſeiner ergeſten Feinde halben/ aus lauter vnergruͤndlicher liebe vnd trewe.
Vnnd ob wir jhn wol teglich mit vnzehlichen Suͤnden beleidigen:
ſo bleibet er doch getrew/ vnd iſt bereit/ ſo offt wir Buſſe thun/ vns wieder zu gnaden anzunehmen.
Ja wanns von noͤten/ vnnd ſeine einmal geſchehene Erloͤſung nicht eine ewige Erloͤſung were/ ſo iſt ſeine liebe ſo groß/ daß er noch einmal fuͤr vns ſterben wolte.
Darumb hat er gedult mit vns/ vnnd wartet Tag vnnd Nacht auff vns/ biß wir wiederkeren.
Dann ſeine Liebe iſt ſo bruͤnſtig/ ſo fewrig/ daß ſie durch keine Suͤnde vnnd vndanckbarkeit kan außgeleſchet werden/ wann wir nur Buſſe thun.
Seine Liebe iſt hoͤher dann der Himmel/ tieffer dann das Meer/ vnnd iſt nicht zuergruͤnden/ Allein Buſſe thun/ das will er haben.
Darumb hat er allen geruffen.
Matth. 11.
Matth. 23. O Jeruſalem/ Jeruſalem/ ꝛc. Johan. 7. Wem da duͤrſtet/ ꝛc.
So ruffet er teglich in ſeinem Wort.
Siehe/ wie ſolt dich nun Gott in deiner Truͤbſal verlaſſen/ der ſo viel vmb deinentwillen gethan hat?
Darumb hat er ſich auch deinen Vater genennet.
Ein Vater hoͤret viel lieber/ vñ erbarmet ſich auch ehe dann ein Herr.
Vnnd will haben/ daß du jhn liebeſt/ nicht fuͤrchteſt als deinen Feind/ darumb nennet er ſich deinen Vater.
Was dir nu dein lieber Vater zuſchicket/ das leide mit gedult/ vnd gedencke es kompt von lieber Hand/ vnnd achte Gottes Barmhertzigkeit fuͤr deine Seligkeit/ vnd daß dir dein Vater nichts werde zu ſchicken/ daß nit zu deinem beſten/ vnd zu deiner Seligkeit gedeyen muͤge.
Chriſti Creutz lindert vnſers.
Matth. 8.
Eſ.
53. Pſ. 22.
Jer. 3.
Epheſ 3.
Vater hertz Got tes lindert das Creutz.
5. Bedencke auch die troͤſtliche Verheiſſung deines Erloͤſers Joh. 16. Warlich/ warlich/ ich ſage euch/ jhr werdet weinen vnd heulen/ aber die Welt wird ſich frewen/ jr aber werdet trawrig ſeyn/ Aber ewre traurigkeit ſol in freude verwandelt werden.
Gleich wie aus einem kleinen Saͤmlein viel Koͤrnlein wachſen: Alſo aus einer Truͤbſal wird viel Freude werben.
Pſalm.
126. Die mit Thraͤnen ſaͤen/ werden mit freuden erndten.
Sie gehen hin/ vnnd weinen/ vnd tragen eblen Samen/ vnd kommen vnnd bringen jhre Garben.
Bedencke dieſes/ wann vnſer lieber Gott zu dir keme/ vnnd verhieſſe dir/ er wolle alle deine Steine in deinem Hofe zu lauter Gold vnd Perlen machẽ/ wie rein wuͤrdeſtu die Steinlein zuſamen leſen/ vnd wuͤrdeſt ſie lieb haben?
Alſo ſolteſtu auch dein Creutz/ Truͤbſal vnd elend liebhaben.
Dann Gott will eitel Freude vnnd Herrligkeit daraus machen/ Sap. 5. Ein herrliche ſchoͤne Krone/ ꝛc. Item/ Dieſer zeit leiden iſt nicht werth/ etc.
Frucht der Truͤbſal iſt freu de.
Rom 8.
6.
Bedencke auch die Exempel der Heiligen.
Wo iſt doch wol ein Heiliger/ Ja allerliebſtes Kind Gottes geweſt/ das ohne Creutz geweſt?
Frage ſie alle/ die je gelebet haben/ ſie werden dir antworten:
Wir ſind durch viel Truͤbſal ins Himmelreich eingangen.
Frage die H. Engel:
Wer ſind dieſe?
So werden ſie antworten:
Dieſe ſinds/ die kommen ſind aus groſſer Truͤbſal.
Frage Abraham/ Iſaac/ Jacob/ Joſeph/ Moſen/ Aaron/ David/ Daniel/ Elias den H. Job alle Propheten vnd Apoſtel/ Sie haben alle aus dem Creutz Becher vnnd Kelch des Herren getruncken/ Pſalm. 116. Wann man allein betrachtet den Jammer vnd Elend der H. Maͤrterer/ ſo muß man dafuͤr erſchrecken/ noch hat man ſie mit keiner Marter vnnd Pein von Chriſto abwenden koͤnnen.
Was iſt dagegen vnſer Creutz?
Es erreichet nicht den zehenden theil der Truͤbſal der H. Maͤrterer:
Wir haben noch nicht biß auffs Blut wiederſtanden/ koͤnnen wir doch vmb Chriſti willen nicht ein boͤſe Wort/ oder eine einige Schmach leiden/ da im gegentheil die H. Maͤrterer/ ſo ſchmehlichen Todes haben ſterben muͤſſen?
Einer iſt gekoͤpffet/ der ander gebraten/ der dritte gecreutzigt/ der vierde ertraͤncket/ der fuͤnffte entheuptet/ der ſechſte geſteinigt/ der ſiebende erhencket/ der achte mit Pfeilen durch ſchoſſen/ Etliche haben muͤſſen mit bloſſen Fuͤſſen auff gluͤenden Kohlen gehen/ als die vmb Chriſti willen die gluͤenden Kohlen lieber gehabt/ vnnd geſagt:
Sie gehen auff Roſen.
Apoc. 7.
Heb. 12.
Vnſer Creutz gering gegẽ der heiligẽ Merterer.
7.
So ſol vns troͤſten Gottes gegenwart in vnſerm Creutz.
Wir finden nit/ das GOtt geſagt habe/ Er wohne in den froͤlichen/ ſondern in den Betruͤbten vnd Trawrigen/ Eſa. 57.
Ich wohne im Himmel/ ꝛc. Eſa. 41. 43. Fuͤrchte dich nit/ Ich bin mit dir/ wann du durch Fewer vnd Waſſer geheſt/ ꝛc. Pſ. 91.
Er begeret mein/ ꝛc. Pſ. 34.
Der Herr iſt nahs/ ꝛc. Daher ſind die H. Maͤrterer ſo muͤtig vnd freudig worden/ als ſie GOttes gegenwart vnnd ſuͤſſen Troſt empfunden/ daß ſie der Tyrannen in jhrer groͤſten Marter geſpottet/ wie S.
Laurentius/ S.
Vincentius/ da er mit bloſſen Fuͤſſen auff gluͤenden Kolen gehen muͤſſen/ hat er geſagt/ er gienge auff wolriechenden Roſen.
Babylas hat gebeten/ jhn mit ſeiner Kette zu begraben/ damit er gebunden/ damit er ſeines ſchmucks nit beraubet wuͤrde.
S. Ignatius wuͤnſchet ein rein Weitzenkoͤrnlein zu ſeyn/ vnnd durch die wilden Thieren gemahlen zu werden/ vr fiat panis mundus Saluatori.
Diß iſt nicht Menſchen ſondern Gottes Krafft vnd Freudigkeit/ als von S. Stephano geſchrieben iſt/ daß er eines Engels geſtalt gehabt in ſeiner verklagung.
Da heiſſets dann:
Ich hatte viel bekuͤmmernuͤß vnd Trawrigkeit in meinem Hertzen/ Aber deine troͤſtungen erquicketen meine Seele Conſolationes tuæ viuificârunt animam meam.
Gottes gegẽwart troͤſtet vñ erfrewet im Creutz.
Das XLVI. Capittel.
Bewegliche Vrſachen der gedult:
Et de bono Crucis Vom Nutz des H. Creutz.
Jacabi 5. Seid geduͤltig biß auff die Zukunfft des HERRN.
Siehe ein Ackerman wartet auff die Fruͤchte/ vnd iſt geduͤltig/ biß er empfahe Morgen- Regen vnd Abend Regen.
DIe gedult iſt/ wañ man Gott im Creutz gehorſamlich außharret/ vnd ſeiner Goͤttlichen Allmacht vnd Weißheit alles anheimbſtellet/ nicht ziel/ zeit/ maß/ weiſe vnd ort fuͤrſchreibet/ vnnd ſich dem gnedigen willen GOttes gantz ergibt.
Darzu ſollen vns bewegen folgende Vrſachen.
Was gedult ſey.
1. Dz vnſer Creutz vñ truͤbſal von Gott herkomme/ hunger/ krieg/ peſtilentz.
Dañ ob wol die Truͤbſalen/ durch den Teuffel/ vnnd ſeine Werckzeuge vns zugefuͤget werden:
So kommen ſie doch nicht ohn gefehr/ ſie kommen doch aus GOTtes verhengnuͤß.
Eſa. 45.
Der ich das Liecht ſchaffe/ vnd mache Finſternuͤß/ der Ich Friede gebe/ vnd ſchaffe das Vbel.
Ich bin der Herr/ der ſolches alles thut.
1. Sam. 2.
Der Herr toͤdtet/ ꝛc.
Was wiltu dann nun daraus machen?
Wiltu wieder Gott ſtreiten vnd kriegen?
Truͤbſal kommen von Gott.
2. Weil wir die Straffe vnnd alles Creutz wol verdienet haben/ ja noch viel groͤſſer.
Dann vnſere Suͤnde iſt allezeit groͤſſer dann GOttes Straffe/ vnnd die Straffe allezeit geringer dann vnſere Suͤnde vnd Miſſethat/ wie die kluge vnd behertzte Judith ſaget am 8. Du muſt auch bekennen/ daß dir der liebe GOtt mehr liebes dann leides/ mehr gutes dañ boͤſes von Mutter Leibe an erzeigt.
Warumb wolteſtu dann jhm zu ſchuͤldigem Gehorſam fuͤr ſo viel gutthaten nicht eine Vaͤterliche Zuͤchtigung zu gut halten/ die er doch allezeit zu deinem beſten richtet vnd ſchicket.
Straffen ſind allezeit geringer den vnſer ſuͤnde.
Gottes Wolthatẽ ſind allezeit groͤſſer denn die ſtraffe.
3. Weil wir nun die ſiraffe wol verdienet haben/ ſo muͤſſen wir ja mit dem lieben Daniele am 9. bekennen/ daß vns Gott nicht vnrecht thut.
Solt dich dann Gott gar nicht ſtraffen vmb deiner Suͤnde willen weder hie noch dort?
Das were ja vnrecht/ vnd du muſt es ſelbſt bekennen.
Warumb wolteſtu dann nicht geduͤltig ſeyn/ vnd wieder Gottes Gerechtigkeit vnd Vrtheil murren?
Es iſt ja beſſer/ daß dich GOtt hie zeitlich zuͤchtiget dann dort ewig. 1. Cor. 10. Wann wir gerichtet werden/ ꝛc. Biſtu aber vngeduͤltig wieder Gott/ vnd murreſt wieder jhn/ ſo helteſtu jhn fuͤr einen vngerechten Gott/ gleich als wann ſeine Gerichte vnd Wercke nicht recht weren.
Pſalm.
124. Der Herr iſt gerecht in allen ſeinen Wercken/ vnnd heilig in allen ſeinen wegen.
Pſal. 119. Iuſtus es Domine, & rectum iudicium tuum.
Gott thut vns im Creutz nit vnrecht.
4. Wolteſtu nicht gedult tragen mit deinem lieben Gott/ vnd auff jhn harren vnnd warten/ hat er doch ſo groſſe gedult mit dir/ vnnd tregt dich mit groſſer langmut vñ gedult/ daß auch S. Paulus Rom. 2. vnd 12. nennet den Reichthumb ſeiner gedult guͤtigkeit vnd langmut/ daß er dich dardurch zur Buſſe locke?
Gott hat viel groͤſſer gedult mit vns/ den wir ſelbſt im Creutz.
5. Siehe an die gedult vnſers HErrn Jeſu Chriſti/ wie hette er alle ſeine Feinde vnd Laͤſterer im Augenblick koͤnnen zuſchmettern/ Aber Er duldet ſie/ Er bittet fuͤr ſie/ vnd iſt doch vnſchuͤldig/ vielmehr ſollen wir geduͤltig ſein/ die wir alle ſtraffen/ ja das Helliſche Fewr wol verdienet haben.
Chriſtus hat aus liebe gegen vns alles geduͤldig gelitten/ wie Jacob ſieben Jahr vmb Rachel gedienet:
Alſo Chriſtus vmb vns drey vnnd dreiſſig Jahre:
Solten wir dann nicht vmb ſeinent willẽ eine kleine zeit leiden?
Siehe an die gedult aller Heiligen/ Joſephs/ Moſis/ da er fuͤr ſein Volck baͤt/ vnd wolte lieber ſterben fuͤr das Volck: Davids/ da er ſprach 2. Reg. 15.
Werde ich gnade finden fuͤr dem Herrn/ ſo wird Er mich wieder heilen/ Spricht Er aber: Ich hab nicht luſt zu David.
Siehe hie bin ich/ Er machs mit mir wie es Ihm wolgefelt: Jobs/ der H. Apoſtel/ vnd der H. Marterer.
Chriſtus leidet gãtz vnſchuͤldig vñ iſt doch der aller geduͤltigſte.
6. Die groſſen hohen Wolthaten GOttes ſollen vns zur gedult bewegen.
Dann erſtlich ſo weiſtu ja/ das du durch Chriſtum Gott verſoͤhnet biſt/ derentwegen kan dir kein Menſch/ kein Feind/ Gottes hulde vnd gnade nehmen/ vnnd wann alle Welt wieder dich wuͤtet vnnd tobet.
Dann Gottes gnade wehret ewiglich vber alle/ die Ihn fuͤrchten.
Rom. 8. Es kan vns nichts ſchaden/ ꝛc. Du weiſt auch/ das dich Chriſtus zum ewigẽ Leben erkaufft hat/ welches dir auch kein Creatur nehmen kan.
Weil dir nun keine Creatur Gottes liebe nehmen kan/ noch das ewige Gut/ ſo kanſtu wol alle Weltliche Feinde/ Tyrannen/ vnd Verfolgere mit allem jhrem thun/ frewde vnnd wolluſt verachtẽ vñ verſpotten/ wie die H. Maͤrterer mit frewdigkeit gethan haben.
Rom. 5.
Pſal. 103.
Gottes gnade welche vns Niemand nehmen kan/ ſoll in vns gedult wircken.
7.
So ſol vns auch GOttes ewige Warheit/ vnd ſeine trewe Verheiſſung in gedult erhalten.
Eſa. 30.
Der Herr harret/ daß er euch gnedig ſey.
Er hat ſich auffgemacht/ daß er ſich ewer erbarme.
Dann der Herr iſt ein GOtt des Gerichtes.
Wol allen/ die ſein harren.
Pſalm.
25. Syrach.
2. Thren. 3. Jacob.
1. Selig iſt der Mann/ der die Anfechtung erduldet.
Dann nach dem er beweret iſt/ wird er die Krone des Lebens empfahen.
Gottes Warheit ſtercket die gedult
Vnſer Creutz Gottes Ehre.
8. Vmb der Ehre GOttes willen.
Daniel im fewrigen Ofen breitet Gottes Erkantnus aus/ Joſeph im Gefengnis/ David im exilio.
9. Vmb vnſers eigen Nutzes willen.
Dann erſtlich hat vnſer Hertz vnd Seele nutz dauon.
Dañ ſo lernet man viel durch gedult im Creutz. Rom. 5. Gedult bringt erfahrung.
2.
So wird das Creutz durch gedult leichter.
Matt. 11. bringt der Seelẽ ruhe:
Dagegen vngedult groſſe vnruhe bringt/ vñ man richtet doch nichts damit aus/ vñ machet den ſchaden im̃er groͤſſer/ ja es gereth offt ein Menſch durch vngedult in den zeitlichen vnnd ewigen Todt.
Alſo wurden wegen der vngedult die Iſraeliter/ da ſie wieder GOtt murreten durch die Fewrigen Schlangen vmbgebracht/ Num. 21.
Frucht der gedult
10. Gedult wird hoch belohnet/ Dann Job bekam ſeine Guͤter/ die er verloren/ ſiebenfeltig wieder.
Dann ſelig ſind die Sanfftmuͤtigen/ ſie werden das Erdreich beſitzen.
Vnſelig die vngeduͤltigen/ ſie werden das Erdreich verlieren.
Matth. 5.
11. Was auch in allen Stenden die gedult fuͤr groſſen Nutz bringt iſt nit außzuſagen.
Im Geiſtlichen Regiment iſts eine groſſe Tugend/ wann einer verfolgung erduldet:
Im Weltlichen/ wann einer ſeine Leſterer vnd Calumnianten kan tragen.
Dann wir leſen in Hiſtorien/ daß durch vngedult vnnd rachgier gantze Regimenten ſind zerruͤttet vnnd verwuͤſtet.
Was gedult im Hauß Regiment fuͤr nutz ſchaffet erfahrẽ die Ehelente.
Pro. 16.
Ein geduͤltiger iſt beſſer dañ ein ſtarcker.
Gedult beheit alle Stende ruhig.
12. So hat vns Chriſtus alle vnſere Truͤbſall vnſchedlich gemacht/ das ſie vns nicht ſoll ſchaden an vnſerer Seligkeit.
Dann Er hat ja alle vnſere Suͤnde durch ſein bitter Leiden vnd Sterben bezahlt/ vnnd alle ſtraffe der Suͤnde auff ſich genommen/ vnd dieſelbe krafftloß gemacht.
Vnd vmb dieſer vrſach willen muͤſſen vns alle Truͤbſallen zur Seligkeit dienen/ dieweil Chriſtus durch ſein Leiden all vnſer Leiden Geheiliget/ vnnd in die beſte koͤſtlichſte Artzeney verwandelt.
Darumb S. Paulus Rom. 8. ſpricht:
Es muͤſſen denen/ die Gott lieben/ alle ding zum beſten gedeyen.
Chriſtus hat alle vnſer truͤb ſalheilſam gemacht.
13. Letzlich/ ſo bedencke/ was doch dieſer zeit leiden iſt gegen die ewige Herrligkeit?
Rom. 8.
Nicht werth der Herrligkeit:
Darumb iſts eine groſſe Barmhertzigkeit/ das vns Gott hie zuͤchtiget in dieſer zeit/ welche ja eine kleine zeit iſt gegen die ewigkeit: Dagegen Er vns doch die frewde geben wird/ die ewig iſt.
Solt doch ein Menſch wuͤnſchen vnd daruͤmb bitten/ das GOtt hie ſeiner nicht verſchonete/ auff das Er ſeiner dort Ewig verſchonete:
Darumb ſpricht S. Petrus:
Die jhr hie eine kleine zeit leidet werdet euch frewen mit vnaußſprechlicher Ewiger frewden.
Zeitlich Creutz eine groſſe Barmher tzigkeit Gottes.
1. Petr. 1.
De bono Crucis.
Crux eſt.
ARcta & Anguſta via, ad vitam ducens, Virga diuinæ correctionis, à ſomno mortifero excitans Diſciplina paterna Stella matutina ſolem conſolationis præcedens, Arcus cœleſt is & ſignum diuinæ propitiationis, Chriſti conformatrix, Exuens arma tenebrarum, Induens arma lucis, Fructus balſamicus Myrrha imputreſcibilis, Herba ſalutifera, Potio ſanatiua, Cal ix ſalutis, Fidei probatio, Proximi ædificatio, Dilectionis puerpera, Spei ſocia, Gratiæ præambula, Medicina animæ, Peccatorum prophylacticon, Vitæ carnalis interemptrix, Vitæ ſpiritualis excitatrix, Mentis terrenæ mutatrix,
Von des heiligen Creutzes Nutz.
Das liebe Creutz iſt.
DEr enge vnnd ſchmale Weg der zum Leben fuͤhrt/ Eine Ruhte der goͤttlichen Zuͤchtigung/ ſo von Suͤnden ſchlaff auffweckt/ Eine Vaͤterliche Zuͤchtigung/ Der Morgenſtern der fuͤr der Sonnen des Troſts hergehet/ Ein gnadenzeichen gleich dem Regenbogen/ Machet Chriſto ehnlich/ Zeuhet die Waffen der Finſternis aus- Zeuhet die Waffen des Liechtes an/ Eine Balſamicht Frucht/ Ein vnuerfaulende Myrrhen/ Ein heilſames Kraut/ Ein heilſamer tranck/ Ein heilſamer Kelch/ Ein Proba des Glaubens/ Ein Erbawung des Neheſten/ Eine Gebererin der Liebe/ Ein Geſellin der hoffnung/ Ein Vorgengerin der Gnaden/ Ein Artzney der Seelen/ Ein præſeruatiff der Suͤnden/ Ein tilgerin des Fleiſchlichen Lebens/ Ein Erweckerin des Geiſtlichen Lebens/ Eine verenderin des irrdiſchen gemuͤts/ Mundi deſertrix, Familiaritatis diuinæ conciliatrix, Gratiarum cœleſtium auctrix, Superbiæ domitrix, Humilitatis nutrix, Patientiæ doctrix, Spiritus renouatrix, Virtutis roboratrix, Corporis caſtigatrix, Animi vegetatrix, Sapientiæ genitrix, Manſuetudinis cultrix, Orationis inuitatrix, Patientiæ Magiſtra, Caſtitætis cuſtos, Conſcientiæ ſerenites, Internorum gaudiorum vbertas, Carbunculus lucens in aureis ſanctorum monilibus, Gemma fidelium ſplendens, Roſa Paradiſi fragrans, Martyrum corona, Electorum gloria.
Ein verlaſſerin der Welt/ Eine Vermaͤhlerin der Freundſchafft GOttes/ Eine vermehrerin der Himliſchen Gaben/ Eine zeumerin der Hoffart/ Eine Seugamme der Demut/ Eine Lehrerin der Gedult/ Eine erhalterin der Tugend/ Eine Zuchtmeiſterin des Leibes/ Ein ernehrerin des gemuͤts/ Eine Mutter der Weißheit/ Eine Warterin der Sanfftmut/ Eine Anreitzerin des Gebets/ Eine Meiſterin der Gedult/ Eine Huͤterin der Keuſchheit/ Eine Klarheit des Gewiſſens/ Ein Reichthum der inwendigen Freuden/ Ein Carbunckel der da leuchtet in den Klemodien der Heiligen.
Ein Edelgeſtein der Gleubigen/ Eine wolriechende Roſe des Paradiſes/ Eine Krone der Marterer/ Eine Zierde der Außerwehlten.
Das XLV II. Capittel.
Spruͤche/ Exempel der Gedult/ vnd Troſt.
Act. 14.
Wir muͤſſen durch viel Truͤbſal ins Reich Gottes eingehen.
WEil eines Chriſten Leben in dieſer Welt nichts anders iſt dann Creutz vnnd Truͤbſall/ dadurch wir muͤſſen ins Reich Gottes eingehen/ ſo iſt vns von noͤten/ das wir vns auff Gedult ſchicken/ vnd dieſelbe von GOtt erbitten.
Nicht ſchicke dich auff gute Tage/ ſondern auff viel Leiden vnd Gedult.
Davon wollen wir nachfolgende drey Punckten mercken/ Alß 1. Spruͤche vnd Zeugniß der Schrifft.
2. Exempel.
3. Troſt.
1. Spruͤche vnd Zeugnuß der Schrifft.
Gedult iſt eine ſolche Tugend/ die mit ſanfftmuͤtigem/ ſtillen/ demuͤtigem/ Gehorſamen Hertzen ſich dem lieben Creutz vnterwirfft/ vnd allerley wiederwertigkeit/ Truͤbſal vnd Verfolgung/ ſie ſey Geiſtlich oder Leiblich/ als Chriſti Creutz vnd Joch auff ſich nimpt/ vnd Chriſto nachfolget/ wieder GOtt nicht murret/ ſondern im Glauben erkennen/ das wir einen gnedigen GOtt in Chriſto haben/ welche auch durch Hoffnung der Erloͤſung das Creutz lindert:
Vnnd iſt eine ſanfftmuth gegen die/ ſo vns beleidigen vnd verfolgen/ Beſiehlt Gott die Rache/ vnd kompt nicht her aus der Vernunfft/ oder Fleiſch vnnd Blut/ ſondern iſt eine ſondere Gabe des H. Geiſtes/ vnd eine frucht des wahren Glaubens.
Was Gedult ſey?
Huius definitionis hæc ſunt membra, 1. Obedientia.
2. Imitatio. 3. Non fremere.
4. Intueri Deum propitium in Chriſto. 5. Spe lenire malum. 6 Manſuetum eſſe erga perſecutores.
7. Vindictam non exercere.
Begreifft Glauben/ Liebe/ Hoffnung/ Demuth/ Sanfftmuth/ Gehorſam.
Gedult begreiffet viel Tugend in ſich.
Dieſe Tugend muͤſſen lernen vnd ſtudieren alle/ die Chriſtum angehoͤrẽ/ die zum Himmel vnd ewigen Leben erkaufft ſeyn.
Dann wieder dieſelbe ſtreitet der Teuffel/ der groſſe Drache/ vnnd alte Schlange/ vnd die gantze Welt.
Apoc. 12.
Der Drach gieng aus zu ſtreiten mit dem vbrigen ſeines Samens/ die da Gottes Gebot halten/ vnd haben das gezeugnuͤß Jeſu.
Daruon ſollen wir folgende Spruͤche mercken.
Matth. 16. Wer mir nachfolgen will/ der verlengne ſich ſelbſt/ vnd nehme ſein Creutz auff ſich/ vnd folge mir nach.
Dann wer ſeine Seele erhalten will/ der wird ſie verlieren/ vnnd wer ſeine Seele vmb meinentwillen verleuret/ der wird ſie wiederfinden/ das iſt:
Wer das Creutz vmb Chriſti willen nicht tragen will/ vnd daſſelbe fliehen will/ der wird ſeine Seele daruͤber verlieren.
Marc. 13.
Ihr werdet gehaſſet werden von Jederman vmb meines Namens willen.
Das iſt warlich ein ſchwer Creutz von Jederman gehaſſet werden/ doch weils vmb Chriſti willen geſchicht/ ſo iſts ein groſſer Troſt.
Von den Geiſtlichen Verfolgungen weiſſaget der Herr Luc. 21.
Sie werden euch verfolgen/ vnd vberantworten in jhre Synagogen, werden euch ins Gefengnis werffen/ fuͤr Koͤnige vnd Fuͤrſten fuͤhren vmb meines Namens willen.
Darumb faſſet ewere Seele mit gedult: Gleich als wann man etwas zuſammen bindet/ oder zur ruhe bringet.
Johan. 15.
So euch die Welt haſſet/ ſo wiſſet/ daß ſie mich fuͤr euch gehaſſet hat.
Weret jhr von der Welt/ ſo hette die Welt daß jhre lieb.
Weil ich euch aber von der Welt erwehlet habe/ darumb haſſet euch die Welt.
Haben ſie mich verfolget/ ſie werden euch auch verfolgen.
Haß der Welt woher.
Johan. 16.
Sie werden euch in den Bann thun/ vnnd es kompt die zeit/ daß wer euch toͤdten wird/ wird meinen/ er thue Gott einen dienſt daran.
Act. 14.
Als S. Paulus zu Lyſtra Geſteinigt ward/ vnd Ihn die Juͤnger erquickten/ hat ſie S.
Paulus ermahnet im Glauben beſtendig zubleiben/ vnd das wir durch viel Truͤbſal muͤſſen ins Reich GOttes eingehen.
2. Cor. 4.
Wir haben allenthalben/ wo wir hinkommen Truͤbſall/ Aber wir verderben nicht.
Wir haben Angſt/ vnd verzagen nicht.
Wir leiden verfolgung/ Aber wir werden nicht verlaſſen.
Wir werden vntergedrucket/ Aber wir kommen nicht vmb.
Wir tragen allezeit das ſterben JEſu Chriſti an vnſerm Leibe/ das auch das Leben JEſu an vnſerm Leibe erſcheine.
Dann wir/ die wir leben/ werden immerdar in den Todt gegeben vmb Jeſu willen/ auff daß auch das Lebẽ Jeſu offenbar werde an vnſerm ſterblichen Fleiſch.
Chriſti leben wird an vns offenbar un Creutz.
2. Tim. 2. Du ſolt dich dulden/ als ein guter Ritter Chriſti.
Keiner wird gekroͤnet/ er kempffe dañ recht.
Dulden wir mit jm/ ſo werdẽ wir auch mit jm herꝛſchẽ.
2. Tim. 3.
Alle/ die da wollen Gottſelig leben/ in Chriſto Jeſu/ die muͤſſen Verfolgung leiden.
Hebr. 10. Gedult iſt euch von noͤten/ auff daß jhr den willen Gottes thut/ vnd die Verheiſſung empfahet.
Hebr. 12. Laſſet vns lauffen mit gedult in fuͤrgeſtaltem Kampff/ vnd auffſehen auff Jeſum den Anfenger vnd Vollender des Glaubens.
Welcher/ da er wol hette muͤgen freude haben/ erduldet Er das Creutz/ vnd achtet der ſchande nicht/ vnnd iſt geſeſſen zur Rechten auff dem thron Gottes.
Gedencket an den/ der ein ſolch wiederſprechen wieder ſich von den Suͤndern erduldet hat.
1. Petr. 1.
Die jhr eine kleine weile trawrig ſeid in mancherley anfechtungen/ auff daß ewer Glaube viel koͤſtlicher erfunden werde dann das vorgengliche Gold vom Fewer bewert.
Apoc. 3. Dieweil du haſt behalten das Wort meiner gedult/ ſo will ich dich auch behalten fuͤr der ſtunde der Verſuchung/ ſo kommen wird vber den Erdenkreiß.
Sey getrew biß in den Todt/ ſo will ich dir die Krone des Lebens geben.
2. Exempel.
Abraham hat viel von den Chaldeern/ Cananitern/ vnnd Egyptern leiden muͤſſen.
Act. 7. Abraham gieng aus der Chaldeer Landt/ vnd wohnet in Haram.
Gott gab jhm kein Erbſchafft drinnen/ auch nicht eines Fuſſes breit/ vnd ſprach: Dein Same wird ein Freinbdling ſein in einem frembden Lande/ vnd ſie werden ſie zu Knechten machen/ vnnd vbel halten.
Hebr. 11.
Im Glauben ward Abraham gehorſam/ vnnd gieng in ein Land vnd wuſte nit/ wo er hinkam.
Im Glauben iſt erein Frembdling geweſt/ vnd wohnet in Huͤtten/ vñ hoffet auff die Stadt/ welcher Bawmeiſter Gott iſt.
2. Petr. 2. GOtt hat erloͤſet den Gerechten Lotht/ welches gerechte Seele die boͤſen Leute queleten mit jhren vngerechten Wercken.
Der Herr weiß die Gottſeligen aus der Truͤbſal zuerloͤſen/ die Vngerechten aber zu behalten zum Tode des Gerichtes/ ſie zu peinigen.
Iſaac wolt ſich geduͤltig opffern laſſen.
Gen. 22.
Jacob hat viel erdulden muͤſſen/ muſte fuͤr Eſaw fliehen.
Hatte nicht mehr dann einen Stab/ da er vber den Jordan gieng.
Hoſ. 12. Jacob hat in ſeiner angſt mit Gott geſieget/ er hat gekempffet mit dem Engel vnnd ſieget.
Dann er hatte geweinet vnd gebeten.
Gen. 32.
Gen. 47. Spricht er zum Koͤnig Pharao:
Die zeit meiner wolfart/ ꝛc.
Jacob.
5. Ihr habt die gedult Job gehoͤret/ vnnd das Ende des Herrn habt jhr geſehen.
Moſes war der allerſanfftmuͤtigſte vnd geplagteſte Menſch/ vber alle Menſchen auff Erden/ Num. 12.
Hebr. 11.
Er erwehlte lieber mit ſeinem Volck vngemach zu leiden/ ꝛc.
David ein Figur vnd Bilde Chriſti/ was hatte er gelittẽ?
Pſ. 7. Auff dich trawe ich/ ꝛc. Pſ. 9. Dz verlangen des Elendẽ/ ꝛc.
Salomo/ Prov. 25.
Die Furcht des Herren iſt die Zuͤchtigung der Weißheit/ vnd ehe man zu ehren kompt/ muß man viel leyden/ verſtehe/ vor der kuͤnfftigen Herrligkeit.
Syr. 2.
Mein Kind/ wiltu GOttes Diener ſeyn/ ꝛc.
Dan. 3.
Was haben die drey Menner im fewrigen Ofen fuͤr gedult geuͤbet?
Alſo alle Apoſtel vnd Maͤrterer.
Des Herren Chriſti Exempel vbertrifft aller Heiligen gedult.
1. Iſt er der allergehorſambſte geweſt im Creutz.
2. Hat wieder Gott nicht gemurret/ dagegen Job/ Jeremias/ vnd Moſes gemurret.
3. Hat er den ſtaͤrckeſten Glauben gehabt.
Dann ob er wol von GOtt verlaſſen/ dennoch nennet er Gott ſeinen GOtt.
4. Hat hertzlich fuͤr ſeine Feinde gebeten/ vnd ſich nicht gerochen/ ob ers gleich hette thun koͤnnen.
3. Troſt.
Matth. 5. Selig ſind die da leyd tragen/ ꝛc.
Matth. 11. Kompt her zu mir/ ꝛc.
Da ſtehet fuͤnfferley Troſt:
1. zu Chriſto kommen.
2. Erquicken/ 3. Mein Joch.
4. Ruhe der Seelen.
5. Mein Joch iſt ſanfft/ weils vmb Chriſti willẽ geſchicht/ ſo erquickets.
Darumb ſpricht S. Paulus rom.
5. Wir ruͤhmen vns der Truͤbſal.
Dann wir wiſſen/ das Truͤbſal gedult bringt/ gedult bringt Erfahrung/ erfahrung bringt Hoffnung/ Hoffnung aber leſſet nit zu ſchanden werden.
Dann die liebe Gottes iſt außgegoſſen in vnſere Hertzen durch den H. Geiſt.
Jacob. 1. Selig iſt der Mann der die anfechtung erduldet/ Denn nach dem er bewert iſt/ wird er die Krone des Lebens empfahen/ welche GOtt verheiſſen hat denen/ die jhn lieb haben.
Joh. 16.
In der Welt habt jhr angſt/ Aber ſeid jhr getroſt/ Ich habe die Welt vber wunden.
Rom. 8. Wer will vns ſcheiden von der liebe GOttes? ꝛc.
Es muß denen/ die Gott lieben/ alle dinge zum beſten gedeyẽ.
2. Timoth. 4.
Ich habe einen guten Kampff gekempffet/ ꝛc.
Das XLVIII. Capittel Es iſt kein Truͤbſal ſo groß/ GOtt hat Troſt dagegen verordnet.
Dann Gottes Troſt iſt allezeit groͤſſer dann vnſer Elend.
Das ſol die gedult erhalten vnnd ſtercken.
Der H. Apoſtel Paulus/ als er betrachtet die groſſe Freundligkeit vnnd Leutſeligkeit Gottes vnſers lieben Vaters im Himmel/ wie er ſein Vaterhertz gegen alle elende vnd truͤbſelige Leute eroͤffnet habe/ preiſet er den lieben Gott hoch vñ ſpricht: 2. Cor. 1. Gelobet ſey Gott/ vnd der Vater vnſers HERRN JEſu Chriſti/ der Vater der Barmhertzigkeit/ vnnd GOtt alles Troſtes/ der vns troͤſtet in all vnſerm Truͤbſal/ daß wir auch troͤſten koͤnnen/ die da ſind in allerley Truͤbſal/ mit dem Troſt/ damit wir getroͤſtet werden von GOTT.
Dann gleich wie wir des Leydens Chriſti viel haben: Alſo werden wir auch reichlich getroͤſtet durch Chriſtum.
Wir wiſſen/ daß/ wie jhr des Leydens theilhafftig ſeid/ ſo werdet jr auch des Troſtes theilhafftig ſeyn.
WIt welchen holdſeligen Worten der liebe werde Apoſtel GOtt dem Herrn dancket fuͤr ſeinen Goͤttlichen Himliſchen Troſt.
Dann derſelbige allein iſt die hoͤchſte Artzney wieder ſo vielfaltigen Jammer vnnd Elend dieſer Welt.
Vnnd lehret vns zugleich/ daß kein Creutz vnd Truͤnſal ſo groß ſey/ dagegẽ vns Gott nit hette Himliſchen Troſt verordnet:
Ja daß Gottes Troſt groͤſſer ſey ſey dann aller Menſchen elend.
Vnd daß beweiſet er mit ſieben gewaltigẽ gruͤndẽ/ die er nach einander ſetzet.
Artzney vnſers Elendes.
1.
Der Erſte grund iſt/ das GOtt ein Vater der Barmhertzigkeit iſt.
Dieſe Wort ſind ſo Troſtreich/ das ſie nicht gnugſam koͤnnen ergruͤndet werden.
Dann es ſtelt ſich GOtt allen betruͤbten Hertzen fuͤr/ wie ein Vater/ der nicht den bloſſen Namen allein hat/ ſondern in der that vnd Warheitvnſer Vater iſt.
Dann worin ſtehet die eigenſchafft eines Vaters?
Darin/ das ein Vater ſeine Kinder.
1. Liebe.
2. fuͤr ſie Sorge.
3. Sie ernehre.
4. ſie Schuͤtze.
5. ſie Zuͤchtige vnd vnterweiſe.
6. Mitleiden habe mit Ihrer ſchwacheit.
7.
Sich vber ſie Erbarme.
8. Ihnen das Erbe beſcheide.
Wann einer das recht bedencket/ ſo wird er bekennen muͤſſen/ dz in dem einigen Wort/ Vater/ ein vollkommener Troſt ſey/ ſo allein gnug wieder allerley Truͤbſal/ vnd das dieſer Troſt groͤſſer ſey/ dann alles Elend.
Vnnd damit wir Ihn recht kennen lernen/ was Er fuͤr ein Vater ſey/ ſo nennet Ihn S.
Paulus einen Vater der Barmhertzigkeit/ von welchem alle Vaͤterliche Barmhertzigkeit jhren Vrſprung hat/ vnd zwar einen ewigen Vrſprung.
Dann aller derer Barmhertzigkeit/ die in ſo viel Tauſend mahl Tauſent Vaͤterlichen Hertzen gepflantzet iſt/ derer iſt GOtt ein Vrſprung vnd Vater.
Darauß folget/ das keinem Kinde Gottes auff Erden ſo viel leides wiederfahren kan/ dakegen bey dem Vater der Barmhertzigkeit nicht vielmehr Troſtes zufinden ſey.
Eigenſchafft eines Vaters.
Im Wort Vater ein vollkommener Troſt.
2. Der Ander grund iſt/ das GOtt ein GOtt alles Troſtes ſey.
In dieſen Worten iſt abermal ein ewiger vnendlicher Troſt begrieffen.
GOtt iſt das ewige vnendliche hoͤchſte Gut.
Was kan nun anders auß dem ewigen Gute kommen vñ entſpringen dann aller Troſt wieder alles Elend/ vnd zwar ein groͤſſer Troſt dann das Creutz iſt?
Auß Vrſach: Das Creutz iſt zeitlich vnd endlich/ Aber GOttes Troſt iſt ewig vnnd vnendlich.
Darauß ſehen wir abermahl/ das Gottes Troſt groͤſſer ſey dann vnſer Creutz.
In Gottes barmhertzigkeit aller Troſt.
3.
Der dritte grund iſt/ daß ſich S.
Paulus neben allen Heiligen vns zum Exempel fuͤrſtellet/ als er ſpricht:
GOtt troͤſtet vns in all vnſerm Truͤbſal.
Wann wir nun die vielfeltigen Exempel der Heiligen bedencken/ was ſie gelitten/ wie ſie Gott getroͤſtet/ vnd mitten im Creutz erhaltẽ/ ſo iſt vnſer leiden dagegen nichts/ vnd vbertreffen die Exempel der H. Marterer mit jhrem Troſt all vnſer Creutz.
Wer hat ſo viel gelitten als Job?
Wer iſt ſo hoch betruͤbt geweſen als Jeremias?
Wer iſt in ſo hohen anfechtungen je geſtecket als David?
Ja was iſt vnſer Leyden gegen des Herrn Chriſti leyden?
Sind nicht alle H. Maͤrterer heilige Kinder Gottes geweſt?
Warumb ſtellet ſie vns GOTT fuͤr die Augen?
Auff daß wir lernen ſollen/ daß das H. Creutz ſey.
1. Der wahren Chriſten Heiligthum̃.
2. Geiſtliche Himliſche Ehre/ 3. Victoria vnd Sieg vber Teuffel vnnd Welt.
4. Eine Vorbereitung zum Himmelreich/ 5.
Dann ohne Creutz kan kein Chriſt ins Reich Gottes eingehen.
6. Es iſt das H. Ebenbilde Chriſti.
7. Summa/ das liebe Creutz iſt ein hoch groß Geheimnuͤß/ darin die hoͤchſte Weißheit vñ Raht GOttes verborgen ligt/ welches Fleiſch vnnd Blut nicht verſtehen kan: auch nicht ſchmecken kan das Himliſche verborgene Manna in Gottes Wort ohn Creutz.
Darumb iſt Gttes Troſt abermal groͤſſer dann aller Menſchen Truͤbſal.
Jer. 20.
Pſal. 88.
Geheimnis des H. Creutzes.
4. Den vierdte grund ſetzet S. Paulus in dieſen Worten:
Daß wir auch troͤſten koͤnnen/ die da ſind in allerley Truͤbſal mit dem Troſt/ damit wir getroͤſtet werden von Gott.
Womit troͤſtet aber Gott die lieben Apoſtel?
Vnd womit troͤſten die Apoſtel vns wieder?
Mit dem H. Wort Gottes/ mit den thewren Verheiſſungen GOttes/ wie Rom. 15. ſtehet:
Was zuuor geſchrieben iſt/ das iſt vns zur Lehre geſchrieben/ auff daß wir durch gedult vnd troſt der Schrifft Hoffnung haben.
Wann wir nun GOttes Wort recht anſehen/ wie freundlich vns GOtt zuſpricht/ wie groſſe Gnade/ groſſe Himliſche vnnd Ewige guͤter Er vns darin verheiſſet/ ſo muͤſſen wir ja freilich bekennen vnd ſagen/ das derſelbige Troſt weit vbertrifft aller Menſchen Elend.
Es hat ja wol der liebe Syrach am 40. ein recht Conterfect vnnd Bilde des Menſchlichen Lebens beſchrieben/ da Er ſpricht/ das es ſey ein elend Jaͤmmerlich ding vmb aller Menſchen Leben von Mutter- Leibe an/ biß ſie in die Erde Begraben werden/ die vnſer aller Mutter iſt.
Da iſt jmmer Sorge/ Furcht/ Hoffnung/ vnnd zu letzt der Todt.
Aber dakegen muß man halten das Himliſche ewige Leben mit ſeiner Herrligkeit vnd klarheit:
So werden wir ſehen/ das der Jammer dieſes Lebens weit vbertroffen wird durch die Herrligkeit des ewigen Lebens/ die vns in GOttes Wort verheiſſen wird.
Es iſt wol die Suͤnde ein grewlich vnnd erſchrecklich vbell/ die wir Taͤglich am Halſe tragen/ vmb welcher willen wir ſo viell Jammer vnd elend vnterworffen ſind:
Aber wann wir dagegen bedencken/ daß Chriſtus vnſere Gerechtigkeit ſey/ ſo iſt der Troſt groͤſſer dann die Laſt der Suͤnde.
Dann in Chriſto iſt mehr Gerechtigkeit zu finden/ dañ in vns Suͤnde.
Summa Gottes Wort iſt ſo reich vom Troſt/ daß vnſere Hertzen nicht genug ſein denſelben alle zu faſſen/ wie das Oelkruͤglein der armen Witwen von GOtt ſo reichlich geſegnet ward durch den Propheten Eliſæum, daß es mehr Oels gab dann Gefeſſe verhanden waren/ 2. Reg. 4. Ja es iſt offt ein Woͤrtlein in der Schrifft/ daß mehr troͤſten kan dann der Teuffel vnnd die gantze Welt betruͤben koͤnnen.
Pſal. 65. Gottes Bruͤnlein hat Waſſers die fuͤlle/ das wirſtu nicht außſchepffen koͤnnen.
Darumb ſich GOtt nennet Jerem. 2. die lebendige Quelle/ vnd Pſal. 36. Herr bey dir iſt die lebendige Quelle/ vnd in deinem Liecht ſehen wir das Liecht.
Solte nun die ſuͤndliche Todesquelle mehr Truͤbſal geben/ dann die lebendige Quelle troſtes?
Der Troſt Gottes begreifft viel groͤſſer Guͤter in ſich den all vnſer Elend iſt.
Was iſt vnſer kurtzes Leben kegen die ewige her ligkeit.
Vnſer hoͤchſter Troſt iſt/ das Chriſtus vnſer Gerechtig keit iſt.
Chriſtus die Lebẽsquelle giebet mehr Troſtes/ denn die Suͤnde vñ der Teuffelbetruͤbẽ koͤnnen.
5.
Der 5. Troſtgrund iſt/ daß S. Paulus der gleubigen Chriſten Creutz nennet das Leyden Chriſti.
Dann er ſpricht:
Wie wir des Leydens Chriſti viel haben.
Darumb/ 1. Weil alle Gleubige des Herrn Chriſti geiſtliche Glieder ſeyn.
Gleich wie nun das Haupt die ſchmertzen empfindet per condolentiam & conſenſum, wegen der einigkeit des Haupts vñ Glieder: Alſo empfindet Chriſtus vnſer Haupt das Leyden vnnd Truͤbſal ſeiner Glieder.
2. Weil Chriſtus in ſeinen gleubigen wohnet/ vnd lebet/ vnnd ſich mit jhnen vereinigt hat/ ſo leidet er in ſeinen Gliedern/ wird in denſelben verjaget vnd verfolget/ wie der Herr vom Himmel ruffet:
Saul/ Saul/ was verfolgeſtu mich?
3. Weil wir aus Chriſto new geboren ſeyn/ vnnd er vnſer ewiger Vater iſt.
Was nun das Kind leidet/ daß empfindet der Vater an ſeinem Hertzen.
Darumb iſt aller Gleubigen Leyden auch des Herrn Chriſti Leyden.
Wie kan nun dein Leyden vnnd Creutz ſo groß ſeyn/ als dieſer Troſt/ das Chriſtus dein Haupt iſt/ vnnd du ſein Glied/ daß er mit dir vereinigt iſt/ in dir wohnet/ vnd in dir leidet/ vnnd all dein Creutz fuͤr ſein eigen achtet/ daß er dein ewiger Vater iſt/ vnnd an ſelnem H. Hertzen dein Leyden empfindet?
Wie aller Gleubigẽ Leyden/ Chriſti Leydẽ ſey.
Act. 9.
Eſa. 9.
6. Den ſechſte grund nimpt S. Paulus von dem Vrſprung vnd Fundament all vnſers Troſtes/ welcher iſt Chriſtus/ in dem er ſpricht:
So werden wir auch Reichlich getroͤſtet durch Chriſtum.
Aller vnſer Truͤbſal Vrſprung iſt die Suͤnde: Dagegen aber iſt der Vrſprung alles vnſers troſtes Jeſus Chriſtus Gottes Son.
Nun aber iſt Chriſtus mechtiger dann die Suͤude: Derhalben ſo iſt auch Chriſti Troſt mechtiger vnd groͤſſer dann alles elend/ ſo aus der Suͤnde koͤmpt/ wie S.
Paulus ſagt Ro. 5.
Wo die Suͤnde mechtig iſt/ da iſt die gnade viel mechtiger.
Dann es hat GOtt wolgefallen/ daß in Chriſto alle Fuͤlle/ vnnd der Reichthumb ſeiner Gnade wohnen ſolte.
Darumb hat jn Gott geſand alle Trawrigen zu troͤſtẽ/ Eſa. 61. Darumb ſo iſt keine trawrigkeit vnd Creutz ſo groß/ in Chriſto iſt groͤſſer Troſt dagegen.
Troſt in Chriſto krefftiger vnd groͤſſer dann aller Jammer der Suͤnder. Col. 1.
7. Den letzten Grund ſo S. Paulus ſetzet/ iſt Chriſti Herrligkeit: Wir wiſſen/ wie jhr des Leydens theilhafftig ſeid/ ſo werdet jhr auch des Troſtes theilhafftig ſeyn.
Nun wiſſen wir den vnaußſprechlichen Reichthumb ſeiner Herrligkeit/ daß er nicht allein ſeiner Perſon halber Herrlich iſt/ alſo/ daß ſeine Gemeine an derſelbigen Herrligkeit kein Theil oder Gemeinſchafft haben ſolle/ ſondern Chriſtus iſt zu ſeiner Herrligkeit erhoͤhet/ als das Haupt der Gemeine/ zu dem Ende/ daß alle ſeine Glieder dieſer Helligkeit ſollen genieſſen.
Darumb ſpricht S. Paulus:
Er ſey das Haupt der Gemeine/ vnd die Fuͤlle ſeines Geiſtlichen Leibes/ daß er alles in allen erfuͤlle.
Wie konte nun ein Creutz/ Truͤbſal/ vnd Leyden dieſer zeit ſo groß ſeyn/ dagegen wir nicht aus der krefftigen Herrligkeit groͤſſern Troſt hetten?
Darumb S. Paulus dieſer zeit Leyden nicht werth achtet der Herrligkeit/ ſo an vns ſoll offenbaret werden.
Chriſt Herrligkeit iſt vnſer vnd aller Gleubigẽ Herrligkeit. Eph. 1.
Rom. 8.
Wie werden wir nun dieſes Troſtes theilhafftig?
Hierzu gehoͤren fuͤnff ſtuͤck.
1. Ware Buſſe vnnd Erkantnus der Suͤnde.
Dann ohne erkantnuͤß der Suͤnde kan das Hertz nicht getroͤſtet werden.
Die ſtarcken beduͤrffen des Artztes nicht/ ſondern die Krancken.
In der Erkantnuͤß der Suͤnde ſiehet der Menſch daß er ſich ſelbſt durch die Suͤnde in ſolchen Jammer vnd Elend geſtuͤrtzet hat.
Darumb darff er im Creutz nicht wieder Gott murren/ ſondern wieder ſeine Suͤnde/ Thren. 3. Siehet vnnd erkennet auch/ daß jhm Gott nicht vnrecht thut.
Dann gleich wie die Suͤnde ein allgemein vbel iſt/ dardurch alle Menſchen vergifftet ſeyn.
So trifft auch der Jammer vnnd Truͤbſal/ ſo aus der Suͤnde kompt/ alle Menſchen.
Wer aber das von Hertzen bekennet mit Daniele 9. dem wird Gott auch den Troſt vom Himmel ſenden/ als einen Engel/ wie dem Propheten Daniel.
Matth. 9.
Ohne Erkantnus der Suͤnden wird der Seelẽ nicht geholffen.
2. Der Glaube der an Chriſto hanget wie ein Kind an der Mutter Bruͤſten.
Denn der Glaube iſt/ der da ergreifft/ vñ ſich helt an das Vaterhertz GOttes/ an den Gott alles Troſtes.
Er greifft Chriſtum/ vñ helt jhn feſt/ wie Jacob:
Ich laſſe dich nit/ du ſegneſt mich dann.
Vnd in Chriſto ſieget der Glaube vber Suͤnde/ Todt/ Teuffel/ die Welt/ vnd alles Vngluͤck.
Dann alle ding ſind muͤglich dem/ der da gleubet/ vnnd wer gleubet/ wird die Herrligkeit Gottes ſehen.
Glaube erlanget den Segen. Gen. 32.
Marc. 9.
Joh. 11.
3.
Das Gebet welches iſt ein alloquium diuinum, ein Geſprech mit GOtt.
Gleich wie wir nun troſt vnnd erleichterung vnſers Hertzens empfinden/ wann wir einen trewen Freunde vnſere noth vñ anliegen klagen: Alſo viel mehr wird vnſer Hertz getroͤſtet in dem Geſprech mit Gott/ wie der liebe Davig ſagt Pſal. 138. Wann ich ruffe/ ſo erhoͤre mich/ vnd gib meiner Seelen groſſe Krafft.
Das Gebet im Namen Jeſu iſt gleich wie die Himmelsleiter/ darauff wir zu Gott ſteigen.
Es ſteiget kein Gebet gen Himmel/ es ſteiget ein Engel mit herab/ das iſt/ ein Troſt Gottes.
Welches vns vorg bildet iſt in dem Leydẽ Chriſti/ da der Herr hefftiger betet/ vnnd es kam ein Engel vom Himmel/ vnd ſtercket jhn.
Dann Gottes tewere Verheiſſungen/ darinnen er vns erhoͤrung zuſagt/ koͤnnen nicht verloren ſeyn.
Eskoͤmpe kein troſt ins Hertz ohne Gebet. Gen. 32.
4. Daß wir des Troſtes GOttes vehig werden gehoͤret darzu das H. Lob Gottes.
In allem lob Gottes iſt eine Geiſtliche Freude.
Wer teglich Gott lobet/ der verrichtet eines Engels Ampt.
Nun wiſſen wir/ daß die heilige Engel Gott ohn vnterlaß loben/ vnd das Angeſicht vnſers Vaters im Him̃el ſehen.
Dz iſt jre hoͤchſte frewde.
Ir Engelbrot/ das ſie eſſen/ kan demnach kein lob Gottesſein ohn freude vnd troſt/ Daher der 34. Pſal. ſpricht:
Ich will den Herꝛn lobẽ allezeit/ ſein lob ſol immerdar in meinem Munde ſein.
Meine Seele ſol ſich ruͤhmen/ dz die elenden hoͤren/ vnd ſich frewen.
Da ſetzet der liebe David Gottes Lob vnd Frewde zuſammen/ vnd lehret vns/ daß eins aus dem andern herkomme/ vnd an einander hange.
In Gottes lob freude.
Matt. 18.
Engelbrot.
Aus Gottes Wort der wahre Troſt.
5. Endlich iſt auch das rechte warhaffte Mittel Troſt zu erlangen/ wann man fleiſſig Gottes Wort lieſet/ hoͤret vnd betrachtet/ vnnd auff den Mund des Herrn achtung gibt.
Dann zu dem Ende iſt vns Gottes Wort geoffenbaret/ daß wir durch gedult vñ troſt der Schrifft hoffnung haben.
Rom. 15.
Vnd alle vorbenante Stuͤcke/ nemlich wahren beſtendigen Troſt in allerley Truͤbſal/ vnnd wie wir denſelben durch wahre Buſſe/ rechten Glauben/ hertzlich Gebet vnd Lob Gottes ſollen ſuchen/ vnd zu vns nehmen/ muͤſſen wir allein aus Gottes Wort als dem rechten Troſt- Brunnen ſchepffen vnd nehmen.
Das XLIX. Capittel.
Gottes vnfeilbare Warheit/ vnd verheiſſung/ die nicht betriegen kan/ ſol in vnſern Hertzen gedult wircken.
Michae 7. Ich will auff den HErren ſchawen/ vnd des GOttes meines Heyls erwarten.
Mein GOtt wird mich hoͤren.
Frowe dich nicht meine Feindin/ daß ich niederliege/ ich werde wirder auffkommen.
Vnnd ſo ich im finſtern ſitze/ ſo iſt doch der HErr mein Liecht.
Ich will des HErrn Zorn tragen/ (Dann ich hab wieder jhn geſuͤndiget) biß er meine ſache außfuͤhre/ vnd mir recht ſchaffe.
Er wird mich ans Liecht bringen/ daß ich meine luſt an ſeiner gnade ſehe.
Meine Feindin wirds ſehen muͤſſen/ vnnd mit aller ſchande beſtehen/ die jtzo zu mir ſagen: Wo iſt der HERR dein Gott?
Wir leſen im Propheten Jeremia am 9. daß fuͤr der Babyloniſchen Gefengnuͤß/ ehe Jeruſalem zum erſten mal verſtoͤret/ das Land verwuͤſtet/ vnnd die Juden gefenglich gen Babylon gefuͤhret/ neben der Suͤnde der Abgoͤtterey/ damit ſie dieſe Straffe verdienet haben/ auch mechtig im ſchwang gangen ſey vntrew/ luͤgen/ falſchheit/ feindſchafft/ haß/ neid/ vnd das alle Liebe iſt erkaltet/ vnd erloſchen geweſt.
Dann wañ das geſchicht/ ſo iſt Gott aus einem Lande vnd Stadt hinweg/ ja aus der Menſchen Hertzen.
Vnd darauff folget der vntergang.
Deñ ſo ſpricht der Prophet Jeremias am 9. Ein jeglicher huͤte ſich fuͤr ſeinem Freunde/ vnd vertrawe auch ſeinem Bruder nit.
Dann ein Bruder vnterdrucket den andern/ vnnd ein Freund verachtet den andern.
Ein Freund teuſchet den andern/ vnd reden kein war Wort.
Sie befleiſſigen ſich darauff/ wie einer den andern betriege/ vnnd iſt jhnen leid/ daß ſie es nicht erger machen koͤnnen.
Ihre falſche Zungen ſind moͤrdliche Pfeile.
Mit jhrem Munde reden ſie freundlich gegen den Neheſten/ Aber im Hertzen lauren ſie auff denſelben.
Gott iſt die Liebe darumb wo keine Liebe iſt/ Da iſt Gott nit da folget das verderbẽ.
Da hoͤren wir/ wie es in der Stadt Jeruſalem zugangen iſt vor jhrer erſten verſtoͤrung/ nemlich/ ſolch vntrew iſt in der Stadt geweſen/ daß kein Menſch dem andern hat trawen duͤrffen.
Sie haben ſich nur darauff befliſſen/ wie einer den andern hat muͤgen beliegen vnnd betriegen.
Darauff haben ſie in jhrem Hertzen gelauret/ vnd das iſt jhr verderb vnd vntergang geweſt.
Vntergãg einer Stadt.
Der Prophet Micha klagt am 7. auch daruͤber:
Ach es gehet mir wie einem/ der im Weinberge nachlieſet/ da man keine Trauben findet zu eſſen/ vnnd wolte doch gern der beſten Fruͤchte haben.
Die frommen Leute ſind weg aus dieſem Lande/ vñ die Gerechten ſind nit mehr vnter den Leuten.
Sie lauren alle auffs Blut.
Ein ieglicher jagt den andern/ daß er jhn verderbe/ vnd meinen ſie thun wol daran/ wann ſie boͤſes thun.
Wollan/ wo es ſo zugehet/ da arbeitet vnd grebet man ſtarck an der Grube des Verderbens/ da man mutwillig will hinein fallen.
Vnd ſehe ſich nun ein jeglicher ein wenig vmb/ obs nicht heutiges Tages auch ſo zugehet.
Darumb ſehen wir auch vnſer verderben fuͤr Augen.
Dann daſſelb vnſer verderben kompt aus vns ſelbſt.
Wolte Gott wir erkentens/ vnnd lieſſen ab von vnſern boͤſen gedancken/ vnd enderten das boͤſe feindſelige Hertz/ vnnd liebeten Warheit vnd Friede.
Geſchicht das nicht/ ſo kan vns nicht geholffen werden.
Immittels aber/ damit gleichwol noch fromme Leute in dieſer betruͤbten Zeit nicht ohn Troſt ſein muͤgen/ muͤſſen wir vns vmbſchen/ womit ſich betruͤbte Hertzen die fuͤr vns gelebet/ in dergleichen Faͤllen vnd vngluͤck getroͤſtet haben.
Da zeiget vns der Prophet Micha am 7. als mit einem Finger den rechtẽ Haupttroſt/ vnd ſpricht:
Ich aber will auff den Herrn ſchawen/ vnd des Gottes meines Heyls erwarten.
Das iſt der erſte Troſt.
Der ander: Mein Gott wird mich hoͤren.
Der dritte:
Frewe dich nicht mein Feindin/ daß ich niederliege/ ich worde wieder auffkommen.
Der vierdte:
Vnd ſo ich im Finſtern ſitze/ ſo iſt doch der Herr mein Liecht.
Der fuͤnffte:
Ich will des Herren Zorn tragen.
Dann ich habe wieder jn geſuͤndiget/ biß er meine Sache außfuͤre/ vnd mir recht ſchaffe.
Der ſechſte:
Er wird mich ans Liecht bringen/ daß ich meine luſt an ſeiner gnade ſehe:
Der ſiebende:
Meine Feindin wirds ſehen muͤſſen vnd mit ſchanden beſtehen.
1. Ich will aber auff den Herren ſchawen/ vnd Gottes meines Heyls erwarten.
Da haben wir die Lehr vom Glauben vnd Hoffnung/ wie dieſelbe als zwey wackere vnd wachende Augen auff GOtt ſehen ſollen in allerley Truͤbſal/ auch im euſſerſten Elend.
Je groͤſſer die noth wird/ je ſtaͤrcker der Glaube vnnd Hoffnung zu Gott werden ſol.
Dann da ſollen wir vns erinnern vnſers Chriſtlichen Glaubens:
Ich gleube an Gott den Vater Allmechtigen/ Schoͤpffer Himmels vnd Erden/ das iſt: Ich gleube/ das keine noth ſo groß ſey/ Gott will vnd kan mich daraus erretten.
Darumb ſollen wir allhie lernen die Augen abwendẽ von der zeitlichen Truͤbſal/ vnnd nicht allein dieſelbe anſchawen/ ſondern Gott den Herrn/ der alle Huͤlffe thut/ ſo im Himmel vnnd Erden geſchicht/ wie vns ſolches der H. David lehret Pſalm.
123. Ich hebe meine Augen auff zu dir/ der du im Himmel ſitzeſt.
Siehe wie die Augen der Knechte auff die Hende jhrer Herren ſehen/ wie die Augen der maͤgde auff die Hende jhrer Frawen ſehen: Alſo ſehen vnſere Augen auff den Herren vnſern GOTT/ biß er vns gnedig werde.
Sey vns gnedig Herr/ ſey vns gnedig.
Dann wir ſind ſehr voll verachtung.
Sehr voll iſt vnſere Seele der ſtoltzen ſpott/ vñ der Hoffertigẽ verachtung.
Glaubevñ Hoffnung ſehen auff Gottes Al macht vñ Barmher tzigkeit.
Pſalm.
74.
Vnnd nach dem Gottes weiſe iſt/ daß er hilfft zu ſeiner zeit/ vnnd nicht wann vnd wie wirs gerne hetten/ ſo muß neben dem/ daß der Prophet ſpricht:
Ich will auff den Herren ſchawen/ auch diß dabey ſeyn.
Vnd des GOTTES meines Heyls erwarten/ das iſt/ Glaube/ Hoffnung/ vnnd gedult muß bey einander ſeyn/ wie vns der heilige David im 27. Pſalm lehret.
Nach dem er anfenglich durch den Glauben ſich auff GOtt waget/ vnd ſpricht:
Der Herr iſt mein Liecht vnd mein Heyl/ fuͤr wem ſolt ich mich fuͤrchten?
Der Herr iſt meines Lebens Krafft/ fuͤr wem ſolt mir grawen?
Beſchleuſt er endlich mit Hoffnung/ vnd ſpricht:
Ich gleube aber/ daß ich ſehen werde das Gut des Herren im Lande der Lebendigen.
Harret des Herren/ ſeid getroſt vnnd vnuerzagt alle/ die jhr des Herren harret.
Vnnd Pſalm.
130. Ich harre des Herren/ meine Seele harret/ vnd ich hoffe auff ſein Wort.
Meine Seele wartet auff den Herren von einer Morchenwache biß zur andern.
Habac.
2. Die Weiſſagung/ das iſt/ die Verheiſſung/ wird ja noch erfuͤllet werdẽ zu ſeiner zeit/ vnd wird endlich frey an Tag kommen/ vnd nicht auſſen bleiben.
Ob ſie aber verzeucht/ ſo harre jhr/ ſie wird gewiß gewiß kommen/ vnd nicht verziehen.
Ja ſpricht manniche betruͤbte Seele:
Es wehret mir zu lang.
Antwort.
Es muß alſo ſeyn/ auff dz Glaube/ hoffnung vnd gedult probiert werde.
Das gefellt Gott baß dann alle Herrligkeit dieſer Welt.
Weil nun Gott einen gefallen daran hat/ ey warumb wolteſtu dann nicht mit gedult außwarten?
Es hat ein jeglich ding ſein anfang/ vnd ſein Ende/ vnd wann man das Ende nicht abwartet/ ſo wird nichts daraus.
Mancher ſawer Wind gehet vber die Fruͤchte auff dem Felde/ ehe ſie reiff werden/ wann ſie dann des Endes abwarten/ werden ſie gar ſuͤſſe:
So iſts auch mit dem Creutz/ erwartet man des Endes mit gedult/ ſo wirds eine ſuͤſſe friedſame Frucht der Gerechtigkeit bringen.
Dann S.
Paulus ſagt Rom. 5.
Die Hoffnung leſſet nicht zu ſchanden werden.
Warumb?
Dann ſie iſt auff Gottes Wort gegruͤndet/ als auff einen Felſen.
Darumb beſtehet ſie wieder alles Vngluͤck.
Pſal. 25.
Keiner wird zu ſchanden/ der dein harret.
Pſal. 34.
Welche jhn anſehen vnd anlauffen/ der Angeſicht wird nicht zu ſchanden:
Pſal. 31.
In te Domine ſperaui, non confundar in æternum.
Syr. 2. Wer iſt jemals zu ſchanden worden/ der auff jhn hoffet?
Wer iſt jemals verlaſſen/ der in der furcht Gottes blieben iſt?
Wem hat er jemals verſchmaͤhet/ der jhn hat angeruffen?
Denn der Herr iſt gnedig vnd barmhertzig/ vergibt die Suͤnde/ vnnd hilfft in der noth. Pſalm.
9. Die Hoffnung des Elenden wird nicht verloren ſein ewiglich.
Glauben/ Hoffnung vñ gedult muß bey einander ſeyn.
Glaube vñ gedult gefellet Gott wol.
Syr. 1.
Eccleſ.
3.
Hebr. 12.
Warumb Hoffnung nicht leſſet zu ſchandẽ werden.
Der ander Troſt: Mein Gott wird mich hoͤren.
Diß iſt ein groſſer Troſt in Truͤbſal: Wir wiſſen vnnd ſind gewiß/ das Gott vnſer Gebet erhoͤret.
Pſal. 6.
Der Hern hoͤret mein weinen/ der Herr hoͤret mein flehen/ mein Gebet nimpt der Herr an.
Pſ. 18. Wann mir angſt iſt/ ſo ruffe ich den Herren an/ vnd ſchreye zu meinem Gott/ So erhoͤret er meine Stimme von ſeinem Tempel/ vnd mein geſchrey kompt fuͤr jhn zu ſeinen Ohren.
Pſalm.
34. Da dieſer Elender rieff/ hoͤrets der Herr vnd halff jhm aus aller ſeiner noth.
Die Augen des Herren ſehen auff die Gerechten/ vnd ſeine Ohren auff jhr ſchreyen.
Pſ. 91.
Er begeret mein/ ꝛc. Pſ. 65. Du erhoͤreſt Gebet/ darumb koͤmpt alles Fleiſch zu dir.
Erhoͤre vns nach/ ꝛc.
Da ſtehet/ Gott ſey aller derer Zuuerſicht/ die auff Erden vnd ferne am Meer wohnen.
Ja ſprichſtu/ das ſind heilige Leute geweſen/ was bin ich?
Antwort: Alle Menſchen ſind Suͤnder vnnd mangeln des Ruhms/ den ſie fuͤr Gott haben ſollen.
GOtt hat ſie aber aus gnaden erhoͤret/ wann ſie haben Buſſe gethan/ vnd Gott gefuͤrchtet.
Pſ. 145.
Der Herr iſt nahe/ ꝛc. Pſ. 102.
Er wendet ſich zum Gebet der Elenden/ vnd verſchmehet jhr Gebet nicht.
Das werde geſchriebẽ auff die Nachkommen.
GOtt erhoͤret vnſer Gebet gewiß.
Rom. 3.
Der dritte Troſt:
Frewe dich nicht meine Feindin/ daß ich niederliege/ Ich werde wieder auffkommen.
Ob wol die ſchalckhaffte boͤſe arge Welt ſich frewet/ wanns den Frominen vbel gehet/ vnnd frolocket vber jhrer Truͤbſal:
So ſol doch jhre Feindin zu nichte vnnd zu ſchanden werden.
Thren. 3. GOtt verſtoſſet nicht ewiglich.
Er betruͤbet wol/ aber er erbarmet ſich auch wieder nach ſeiner groſſen gnade.
Dann er nicht von Hertzen die Menſchen plaget noch betruͤbet.
1. Corinth. 10. Gott iſt getrew/ ꝛc. Pſ. 68. Gott legt vns eine Laſt auff/ aber er hilfft vns auch.
Wir haben einen GOtt/ der da hilfft/ vnd einen Herrn/ der vom Tode errettet.
Pſal. 30.
Der Herr hat meine Klage verwandelt in einen Reyen.
Er hat meinen Sack außgezogen/ vnnd mich mit Freuden geguͤrtet.
Tob. 3.
Nach der Anfechtung troͤſtet er/ vnd nach der Zuͤchtigung erzeiget er gnade.
Pſalm.
145. Der Herr erhelt alle/ die da fallen/ vnd richtet auff/ die niedergeſchlagen ſeyn.
Eſa. 54.
Ich habe im Augenblick des Zorns mein Angeſicht ein wenig fuͤr dir verdorgen/ Aber mit ewiger gnade will ich mich vber dich erbarmen.
Thren. 3.
Die Barmhertzigkeit des Herren iſts/ daß wir nicht gar aus ſein.
Seine gnade hat kein Ende/ vnnd iſt alle Morgen new.
Joh. 16.
Gott troͤſtet gewiß wieder/ nach der Truͤbſal:
Der vierdte Troſt:
Ob ich gleich im Finſtern ſitze/ ſo iſt doch der Herr mein Liecht.
Wann Truͤbſal daher gehet/ ſo iſts als wann einen eine groſſe Finſternuͤß vberfiel:
Da kennen jhn auch die Freunde nicht mehr/ da verleſchet aller Troſt der Welt/ da ſitzet man vnter dem Schatten des Todes/ da iſt verachtung vnnd verleumbdung.
In ſolcher Finſternuͤß regen ſich alle wilde Thiere/ Lewen vnd Baͤhren/ boͤſe Geiſter vnd boͤſe Menſchen.
Ey ſo wird doch der Herr derer Liecht ſeyn die in ſolchen Trawrſchatten ſitzen.
Dann Gott leſt dann am erſten ſein Gnaden Liecht leuchten in ſolcher Finſterniß/ vnd erfrewet mitten in Truͤbſal/ daß man Gottes gnedige gegenwart mitten im Creutz ſpuͤret/ wie der 97. Pſal. ſpricht:
Dem Gerechten muß das Liecht immer wieder auffgehen im Finſternuͤß/ vnd freude den frommen Hertzen.
Deßgleichen der 112. Pſalm.
Den Frommen gehet das Liecht auff im Finſternuͤß von dem Gnedigen/ Barmhertzigen/ vnd Gerechten.
Gott leſſet ſein Gnaden- Liecht un Finſterniß auffgehen.
Der fuͤnffte Troſt:
Ich will des Herrn Zorn tragen/ Dann ich habe wieder jhn geſuͤndigt/ biß er meine Sache außfuͤhre/ vnd mir recht ſchaffe.
Haben wirs gleich gegen die jenigen nicht verſchuldet/ die vns leid thun:
So haben wirs doch gegen Gott verſchuldet:
Der iſts auch/ durch welches verhengnuͤß vns alles begegnet.
Darumb es des Herrn Zorn hie genennet wird.
Darumb alles/ was die boͤſe Leute thun/ gedencke/ es iſt des Herren Zorn.
Darumb ſelig iſt/ der in aller Truͤbſal geduͤltig iſt/ vnnd ſie alſo auffnimpt/ als komme ſie vom Herren. Pſ. 94. Wol dem den du Herr zuͤchtigeſt/ vnnd lehreſt jhn durch dein Geſetz/ daß er gedult habe/ wanns vbel gehet/ biß dem Gottloſen die Gruben bereitet werde.
Thren. 3.
Es iſt ein koͤſtlich ding geduͤltig ſeyn/ vnnd auff die huͤlffe des Herren hoffen/ ſein Mund in Staub ſtecken/ der Hoffnung erwarten/ ſich auff den Backen ſchlagen laſſen/ vnd jhm viel Schmach laſſen anlegen.
Deſſen iſt David ein mercklich Exempel:
Der hat ſich dieſer dreyen Stuͤcke erinnert:
Ich will des Herren Zorn tragen/ Dann ich habe wieder jhn geſuͤndigt.
Denn er hat erkant daß GOtt die Schmach/ ſo jhm Simei anlegt/ vber jm verhengt.
3. Wird ſich der Herr vber mich erbarmen/ ſo wird er mich wiederholen zum Regiment:
Wird er aber ſagen:
Ich habe nicht mehr luſt zu David: Siehe/ hie bin ich.
Pſ. 37. Erzuͤrne dich nicht/ ſey ſtille/ ꝛc.
Truͤbſal von loſen Menſchen iſt Gottes Zorn: aber ein Vater Zorn.
2. Sam. 15.
Der ſechſte Troſt:
Er wird mich ans Liecht bringen/ daß ich meine luſt an ſeiner gnade ſehe.
Iſt ein gleichnis/ genommen von einem/ der gar im Finſtern ſitzet/ deſſen man vergiſſet/ wie eines Todten/ den man aus einem tieffen Kercker herfuͤr bringt ans Liecht.
Vnnd wie nun derſelbe zuuor nichts geſehen hat dann eitel Trawrigkeit vnd Finſternis: Alſo ſiehet er nun ſeine luſt an dem ſchoͤnen Himmel/ vnnd am Liecht der Sonuen.
Alſo gehets auch im Vngluͤck vnnd Creutz zu/ wann daſſelbe vberhin iſt/ ſo bricht dann an der ſchoͤne glantz GOTtes/ des Himliſchen Troſtes/ daß man ſeine luſt ſiehet an GOTtes huͤlffe vnd gnade.
So iſts dem Joſeph ergangen.
Wie ein herrlich Liecht iſt er worden/ da die Finſterniß ſeiner Truͤbſal vberhin war?
Deßgleichen David/ welch ein herrlicher Koͤnig ward er/ nach dem ſeine Finſterniß ein Ende hatte?
Wie herrlich bracht jhn GOTT ans Liecht?
So wirds auch gehen am Juͤngſten Tage/ wann vns Gott aus der Finſternuͤß der Todten wird wieder außreiſſen/ vnnd ans Liecht bringen.
Da werden wir vnſere luſt an ſeiner Gnade ſehen.
Gerechtig keit vnnd Warheit kommen endlich ans liecht.
Der ſiebende Troſt:
Meine Feindin wirds ſehen/ vnd mit ſchanden beſtehen.
Da haben alle boͤſe Leute/ die ſich anderer vngluͤck frewen/ iren lohn/ mit ſchanden werden ſie beſtehen.
Endlich muͤſſen ſich doch noch ſolche Leſterer vnd ſchender ſchemen.
Dann jhr eigen Hertz vberzeugt ſie/ daß ſie vnrecht gethan.
Wie muſte ſich Simei endlich ſchemen fuͤr David vnd Salomo. Syrach. 7. Spotte des betruͤbten nicht.
Dann es iſt einer/ der da kan beyde erniedrigen vnd erhoͤhẽ.
Vnd 28.
Die ſich frewen/ wans den fromẽ vbel gehet/ werdẽ im Strick gefangen/ vnd das Hertzleid wird ſie verzehren/ ehe ſie ſterben.
Wurden nit die Philiſter an Simſon zu ſchanden/ da ſie ſein ſpotteten/ vnd das Haus erſchlug ſie?
Sap. 5. Alsdann wird der Gerechte ſtehen mit groſſer Freidigkeit.
2. Theſſ. 1.
Es iſt recht bey Gott zu vergelten Truͤbſal denen/ die euch Truͤbſal anlegen: Euch aber/ die jr truͤbſal leidet/ ruhe mit vns.
Job 31. Habe ich mich gefrewet/ wanns meinem Feinde vbel gieng/ vnd habe ich mich erhoben/ daß jhn vngluͤck betreten hatte?
Dann ich ließ meinen Mund nicht ſuͤndigen/ daß er wuͤnſchete einen Fluch meiner Seelen.
Matth. 5. Liebet ewre Feinde/ thut gutes denen/ die euch haſſen/ ſegnet die euch verfolgen/ auff daß jhr Kinder ſeid ewres Vaters im Himmel/ der die Sonne leſt ſcheinen vber gute vnd boͤſe/ vnd leſt regnen vber Gerechte vnd Vngerechte/ ꝛc.
Schande vberfelt endlich die Spoͤtter.
2. Sam. 19. 1. Koͤn. 2.
Judic. 16.
Das L. Capittel.
Von Hoffnung/ wie vnd warumb dieſelbe nicht leſſet zu ſchanden werden/ wie ſie probiert wird in Leiblichen vnd Geiſtlichen Anfechtungen.
Eſa. 49. Du ſolt erfahren/ daß ich der HErr bin/ an welchem nit zu ſchanden werden alle/ die auff mich harren.
GLeich wie der Glaube nichts anders iſt dann eine gewiſſe vngezweyffelte Zuuerſicht auff Gottes gnade in Chriſto verheiſchen/ dadurch das gantze Hertz vnd Gemuͤt Gott anhanget: Alſo iſt die Hoffnung eine geduͤltige beharrliche außwartung/ vnd beſtendige zuuerleſſigkeit des/ daß man gleubet/ oder des/ daß man mit gedult erwarte daß man gleubet/ vnnd iſt nichts anders dann der geduͤltige/ beſtendige/ wartende Glaube biß ans Ende.
Hoffnung was?
Von dieſer Hoffnung ſagt S. Panlus Rom. 5. daß ſie nicht leſt zu ſchanden werden/ Vrſach:
Sie hat einẽ vnbeweglichen grund/ wie auch der Glaube/ das iſt Gott ſelbſt.
Darumb kan ſie nicht zu ſchanden werden.
Dann ihr Grundt vnd Fundament iſt feſt/ ewig/ vnd vnbeweglig.
Darumb iſt auch jhr Friede/ Frewde/ Ruhe/ Ruhm/ Trotz ewig/ vnnd kan ſie niemand ſo hoch betruͤben/ ſie ergreiffet dagegen gnugſam Troſt vnd Friede aus jhrem vnbeweglichen Felſen.
Wann gleich Vngewitter vnnd Sturmwinde kommen/ fuͤrchtet ſie ſich nicht/ Dann jhr Haus iſt auff einen Felſen gebawet.
Warumb Hoffnung nicht leſſet zu ſchandẽ werden.
Vnnd weil die Hoffnung einen gewiſſen vnbeweglichen grund haben muß/ der nicht wancket/ vnd aber alles zeitliche vnbeſtendig iſt:
So ſuchet die Hoffnung nit zeitlich gluͤck/ Freude/ Ehre/ Ruhm/ ſondern ſie ruhet allein in Gott/ vnd ruͤhmet ſich des Herrn:
Da findet ſie beſtendige ruhe vñ friede/ wie der 124. Pſal. ſpricht:
Die auff den Herren hoffen/ die werden nicht fallen/ ſondern ewiglich bleiben wie der Berg Zion.
Vmb Jeruſalem her ſind Berge/ Aber der Herr iſt vmb ſein Volck her.
Eigenſchafft der Hoffnung
Die aber zeitlich ding zu grund jhrer Hoffnung legẽ/ Ehre/ Reichthum̃/ gluͤck/ freude/ die muͤſſen in ſteter Furcht/ Sorge/ vnnd Angſt leben/ muͤſſen der Welt vnter den Fuͤſſeu liegen/ vnd mit dem vnbeſtendigen vngluͤck als auff dem Meer auff vnd abfuͤhren/ vnd koͤnnen nicht lenger ruhe vnd friede haben dann die Welt/ vnd jhre Nachbaren wollen.
Falſche Hoffnung
Dieſes muß im Creutz probiert werden.
Dann die Anfechtung machet alles offenbar/ was eines jeden Hoffnung vnd Zuuerſicht ſey.
Da befindet ſichs offt/ daß wir nicht auff GOtt ſelbſt/ ſondern allein auff ſeine Gaben vnd gluͤck gehoffet haben/ vnd auff den Sand gebawet/ ja die Creaturen zu vnſern Gott gemacht haben.
Dann ſo verkert iſt die blinde Natur/ daß ſie an den Creaturen hangen bleibet/ durch welche ſie doch zum Schoͤpffer ſolten gefuͤhret werden.
Dann Gott gibt darumb dem Menſchen gluͤck vnd heyl/ daß er dardurch werde vber ſich gezogen durch die gaben zum Geber/ ja daß wir lernen GOtt kennen/ lieben/ fuͤrchten/ ehren/ vnd auff jhn allein hoffen.
Aber die Natur iſt alſo verkert/ daß ſie auff die Gaben feilet/ wie ein Saw auff ein Dreck/ vnd des Gebers gar nicht achtet.
Hoffnung wird im Creutz probiert.
Warumb zeitlich gut vnnd Gaben gebẽ werden.
Darumb muß vns Gott Creutz vnd Truͤbſal zu ſchicken/ vnd vns die Creaturen wieder nehmen/ daß wir auff jhn hoffen lernen/ jhn erkermen/ loben/ vnnd preiſen.
Ja dieweil wir vnſere hoffnung ſetzen auff vns ſelbſt/ auff vnſer vermuͤgen/ Kraͤffte vnnd Gaben/ ſo muß vns Gott offt zubrechen/ vnnd zu nichte machen/ demuͤtigen/ gar außlceren/ vnd vns gar ſelbſt nehmen/ auff daß er ſich ſelbſt vns moͤchte zu eigen geben.
Das kan nun nicht geſchehen/ biß daß er das vertrawen auff vns ſelbſt/ welches ſeiner Gnade am meiſten zu entgege iſt/ gar hinweg nimpt/ vnd zu nichte machet.
vrſachdes Creutzes.
Darumb iſt die Hoffnung eine kempffende Tugend/ die da ſtreitet mit dem vertrawen auff ſich ſelbſt/ auff eigene gaben/ Verdienſt/ Froͤmmigkeit/ Herrligkeit/ Gluͤck/ Ehre/ vnd Reichthumb.
Mit dieſen Teuffelslarffen muß ſie kempffen/ vnnd ſich dauon loß reiſſen/ ſich allein in Gott verbergen/ vnd auff jhn ruhen.
NB.
Kampff der Hoffnung.
Darumb hat die Hoffnung/ ſo wol als der Glaube vnd Liebe allein Gott zum obiect vnd gegenwurff.
Dann wann jemand jhm etwas anders hoffet/ oder in etwas neben GOtt hoffet/ dann in den bloſſen Gott/ der hoffet nichtes.
Dann alle ding ſind auſſer Gott nichts.
Vnd alſo iſt die Hoffnung verloren.
Darumb ſind dieſe drey Tugend/ Glaube/ Liebe/ Hoffnung gantz Geiſtlich/ vnd iſt nichts irrdiſches in jnen/ vnd find auffs vnſichtbare gerichtet.
Sind alle Geiſtlich/ vnnd haben Gott allein zum grund/ vnnd ſind allein auff den bloſſen GOtt gerichtet.
Darumb ſpricht S. Paulus Rom. 8.
Die Hoffnung/ die man ſiehet/ iſt nicht Hoffnung.
Dann wie kan man das hoffen/ daß man ſiehet?
Der nun auffs ſichtbare ding ſein Hoffnung ſetzet/ hat nicht den vnſichtbaren Gott zum grunde/ ſondern nur einen Schatten.
Darum̃ muß ſeine Hoffnung mit der Welt vergehen/ vnd zu ſchanden werden.
Glaube Liebe vnd Hoffnung haben allein Gott zum Freũde.
Darumb muß der Menſch durch vergleichung der zeit vnd ewigkeit gefuͤhret werden zu der rechten ſeligen Hoffnung/ vñ zur beſtendigen ruhe.
Die ewigkeit iſt vnwandelbar/ Dann in jr iſt keine verwandlung von einem in das ander. Aber in der zeit iſt wandelung/ als von Tage in die Nacht/ von Wochen in Monat/ von Monat in Jahr/ vom Winter in den Sommer.
Vnd wie ſich die zeit verwandelt:
So verwandelt ſich auch die Eigenſchafft aller Elementen vnnd geſchoͤpffe.
Ich geſchweige/ daß der Himmel kein Augenblick ſtille ſtehet/ vnnd alle Vnterdinge beweget.
Daraus folget/ daß keine bleibende Ruhe ſein kan in zeitlichen dingen/ ſondern mit der zeit gehen alle ding hin/ vnnd muß alles/ ſo vnter der zeit iſt/ vergehen.
Darumb iſt alles eitel.
In der Ewigkeit aber iſt die Ruhe vnnd nicht in der zeit.
Boͤſe vnd gute Jammern vnd lauffen nach der ewigen Ruhe/ aber niemand erlangt ſie dann die in Chriſto ſich wiſſen zulaſſen vnnd zu verlieren/ der die ewige Ruhe iſt.
Daſſelbe erlangt man nicht mit Wercken vnnd vieler Arbeit/ ſondern mit einer geduͤltigen Hoffnung/ in ſilenrio & ſpe, vnnd in einem ſtillen Sabbath.
Warumb in zeitlichẽ dingẽ keine Ruhe.
Wie Ruhe zu ſuchen.
Eſa. 30.
Nun muß nicht allein die Hoffnung durch entziehung zeitliches gluͤcks probirt werden/ ſondern auch durch entziehung der Gnaden in hohen Anfechtungen.
Dann es muͤſſen vns alle dinge entzogen werden in der Proba der Hoffnung/ alſo/ daß vns auch die allerbeſten gaben Gottes entzogen werden/ darauff wir fuſſen moͤchten/ auff daß alſo vnſere Hoffnung gantz rein vnd lauter bloß auff GOTT ſtehe.
In ſolcher Proba muß man hoffen/ da nicht zu hoffen iſt/ vnd muß hoffen wieder die Hoffnung/ wie vom Abraham Rom. 4. ſtehet.
Ja da muß man mit Chriſto bloß außgezogen werden/ von jederman verlaſſen/ auch von Gott.
Vnd das heiſt dann recht dem Bilde Chriſti ehnlich werden.
Da wird dann die Hoffnung recht probiert.
Hoͤchſte Proba der Hoffnung.
In andern Truͤbſaln wird allein Gedult/ Demut/ Gebet/ Liebe probiert/ Aber in den Anfechtungen des Gewiſſens wird die Hoffnung probiert vnd angefochten.
Da wird dann ein Menſch wol aller ſeiner Gaben beraubet/ Aber gleichwol gekroͤnet mit der Hoffnung/ die nicht leſſet zu ſchanden werden.
Dann ob wol in ſolchen hohen noͤten offt mit einfelt murren/ vngedult/ leſterung:
Dennoch erwecket GOTT ein kleines ſeufftzen/ das denſelben wiederſpricht:
So iſts auch vergeben vnnd zugedecket/ vnd ſo iſt der Menſch als ein Brand aus dem Fewer errettet/ Zach. 3. vnnd als ein Ohrlepfflein aus des Wolffes Rachen erloͤſet.
Dann das heiſt keine verzweyffelung/ ſo wider vnſern willen geſchicht/ vñ mit einem vnaußſprechlichen Seufftzen wiederſprochen wird/ ſondern es iſt die allerſchwereſte Proba vnd Anfechtung der Hoffnung.
Diß ſind die vnaußſprechlichen Seufftzen/ dauon S. Paulus Rom. 8. redet.
Amos 3.
Die Hoffnung wiederſpricht durch ein kleines Seufftzer lem der verzweyffelung in hohen anfechtungẽ.
Solche Leute ſind die groͤſten Heiligen/ vnd ſind Gott neher dann die ſtoltzen Geiſter/ die jhre Hoffnung in jhnen ſelbſt haben:
Dann dieſe ſind die groͤſten Gottesleſterer mit allem jhrem Ruhm vnd Ehren.
Dieſe ſind die liebſten Kinder Gottes/ als an Job vnd David zu ſehen.
Dann ſie werden recht gereinigt vnd geleutert wie Golt/ vnd von jhren eignen gaben vnd ruhm entſetzet/ vnnd in GOtt verſetzet als ein glentzend Edelſtein in Gold verſetzet wird/ auff daß nichts vberbleibe/ darin ſich der ſtoltze Menſch ruͤhmen koͤnne.
Hoffertige ſind die groͤßten Gotteslaͤſterer.
In dieſer entbloſſung lernet der Menſch auff ein ander ding hoffen dann allein auff GOtt.
Dann wann durch Truͤbſal alles hinweg genommen wird/ ſo kan vus doch Gott nicht genommen werden.
Truͤbſalkan vns Gott nit nehmen/ ſondern bringt vns zu Gott/ vnd gibt vns Gott wieder/ vñ Gott vns.
Alſo muß vns die bloſſe Hoffnung im Creutz erhalten/ vñ darum̃ leſſet ſie nit zu ſchanden werdẽ.
Darumb gleich wie die Seele bloß aus Gott kommen iſt: Alſo muß ſie wieder bloß in Gott kommen ohn Creatur liebe.
Dann wer aus jhm ſelber/ vnd aus allen Creaturen fellet/ wo ſolte der hinfallen/ dann in GOttes Hand/ die alles vmb greifft/ vnnd gantze Welt vmbſpannet?
Wer nun durch die Welt fellet/ vnd rein iſt von allen Creaturen vnnd jhrer Liebe das iſt/ der mit dem Hertzen an nichts hanget/ ſondern frey iſt/ vnd frey bleibet/ ſtehet Gott gelaſſen/ leſt ſich geben vnnd nehmen/ nach Gottes Wolgefallen/ derſelbe fellt in Gott vnd in ſeine Handt Die aber in der Creaturen bleiben/ vnnd in jhnen ſeld/ das iſt/ die den freyen Willen eigen machen/ vnd nicht mit Gottes wolgefallen zu frieden ſeyn/ die muͤſſen in jhnen ſelbſt verderben.
Bloſſe Hoffnung erhelt vns im Creutz: vnnd leſt nicht zu ſchanden werden.
Eſa. 40.
Wer auſſer allen Creaturẽ ruhet/ der ruhet in Gott.
Das LI. Capittel.
Troſt wieder die Schwachheit des Glaubens.
Eſa. 42.
Das zerſtoſſene Rohr wird er nicht zerbrechen/ vnnd den glimmenden Tocht wird er nicht außleſchen.
DIß iſt ein vberaus ſchoͤner troſt wider die ſchwachheit des Glaubens/ welchen der Prophet faſſet in zwey gleichnus.
Das erſte nimpt er von einem zerbrochenen Rohr/ welches man muß gelinde vnd ſeuberlich angreiffen/ das mans nicht vollend zerbrelich:
So thut GOtt auch mit vnſerer ſchwachheit/ vnnd ſchwachen Glauben.
Vnnd gleich wie ein glimmend Tocht wanns ein Fuͤncklein Fewer gefangen hat/ nicht mit ſtarcken wind muß anblaſen/ oder man bleſets gar hinweg:
Alſo auch Chriſtus vnſer Herr bleſet das kleiue Fuͤncklein vnſers Glaubens mit der gelindigkeit ſeines Geiſtes/ vnnd mit ſanfftem Othem ſeines Mundes an/ vñ leſſet einen ſanfftmuͤtigen Geiſt von ſeinem Angeſicht wehen/ damit er vns in vnſer ſchwachheit nicht erſchrecke/ ſondern erquicke/ Eſa. 57.
Schoͤne gleichnis des Propheten Eſaiae.
Weil dieſe Kleinmuͤtigkeit vnnd ſchwachheit des Glaubens eine ſchwere anfe chtung iſt/ damit alle Chriſten gnug zuthun habẽ/ wiewol es mit einem ſchwerer hergehet als mit dem andern.
So hat der H. Geiſt vns in Gottes Wort gewaltigen reichen troſt dawieder auffzeichnen laſſen den wir fleiſſig mercken ſollen/ damit wir denſelben zur zeit des trawrigen Kampffſtuͤndleins ſeliglich gebrauchen koͤnnen.
1. Sollen wir mit allem fleiß mercken/ daß der Glaube nicht iſt vnſer thun vnnd werck/ ſondern Gottes werck.
Joh. 6. Dz iſt Gottes werck/ daß jhr an den gleubt/ den er geſand hat.
Es kan niemand zu mir kommen/ es ſey dann/ daß jhn ziehe der Vater/ der mich geſand hat.
Eph. 1.
Die wir gleuben nach der wirckung ſeiner mechtigen ſtercke.
Eph. 2.
Aus Gnaden feid jhr ſelig worden durch den Glauben/ vnd daſſelbige nicht aus euch/ GOttes gabe iſt es/ vnnd nicht aus den Wercken.
Ebr. 12. Laſſet vns lauffen in dem kampff der vns verordnet iſt/ durch gedult/ vnnd auffſehen auff Jeſum den Anfenger vnd vollender des Glaubens.
Rom. 5. Die liebe Gottes iſt außgegoſſen in vnſere Hertzen durch den H. Geiſt/ der vns gegeben iſt.
Rom. 8. Die wir haben des Geiſtes Erſtling/ welcher auch hilfft vnſer Schwachheit.
Weil nun der Glaube Gottes Werck/ vnd nicht vnſer Werck iſt in vns/ ſo ſtehets ja nicht bey vns/ oder in vnſerm vermuͤgẽ/ wie ſtarck oder ſchwach vnſer Glaube ſein ſolle.
Wie vns nun Gott hat zugeſagt/ daß er vns durch den Glauben wolle felig machen/ ſo weiß er auch wie ſtarck vnſer Glaube ſein muͤſſe/ dardurch wir die Seligkeit ergreiffen/ vnd ſo viel will vns GOtt geben.
Darumb heiſſets:
Wie GOTT zu Paulo ſagt: Laß dich an meiner gnade gnuͤgen.
Dann niemand kan jhm etwas nehmen/ es werde jhm dann von oben herab gegeben/ Johan. 3.
Glaube Gottes ga be/ vnd ſte het bey jhm/ wie ſtarck oder ſchwach er vns im Glauben habẽ will.
2. Cor. 12.
2.
So koͤnnen wir in dieſem Leben die vollkommenheit nicht erlangen/ es bleibet mit vns ſtuͤckwerck.
Das iſt GOttes wille wegen vnſer tieffen Verderbung vnnd Blindheit/ damit auch der ſicherheit vnd leidigen Hoffart in vns geſteuret werde.
Spricht doch S. Paulus Phil. 3. Nicht daß ichs ſchon ergrifſen habe/ oder ſchon vollkommen ſey.
Ich jage jhm aber nach/ ob ichs ergreiffen moͤchte/ nach dem ich von Chriſto Jeſu ergriffen bin.
Ob ich gleich nicht ſo einen vollkommenen Glauben habe/ daß ich jhn ſo ſtarck vnnd mechtig ergreiffe als ich wol ſolte:
So bin ich doch von jm ergriffen/ dz iſt/ ich bin in Chriſto Jeſu durch den Glauben.
Ergreiffe ich jhn nicht ſo ſtarck als ich ſolte/ ſo hat er mich ergriffen.
Darumb follen wir mit vnſerer ſchwachheit zu frieden ſeyn/ biß wir zur vollkommenheit gelangen.
Vnſer Glaube vnuollkommen:
Chriſti Liebeaber gegẽ vns vollkommen.
3.
So will GOtt vnſern ſchwachen Glauben nicht verwerffen/ ſondern gnediglich anſehen/ ſtercken/ vermehren/ vnd zum ſeligen Ende fuͤhren.
Dauon mercke die herrlichen guͤldenen Spruͤche.
Eſ. 45.
Das zerſtoſſene Rohr wird er nicht zerbrechen/ vñ den glimmendẽ Tocht wird er nit außleſchen.
Eſ.
25. Du biſt der geringẽ ſtercke/ der Armen ſtercke in Truͤbſal/ ein Zuflucht fuͤr dẽ Vngewitter/ ein Schatte fuͤr der Hitze.
Eſ. 35. Stercket die muͤden Hende/ erquicket die ſtrachelenden Knie/ ſaget den verzagten Hertzen: Seid getroſt/ fuͤrchtet euch nit/ ſehet ewer Gott koͤmpt/ vnd wird euch helffen.
Eſ. 40.
Er gibt den Muͤden krafft vnnd ſtercke gnug den vnuermuͤgenden/ die auff den Herren hoffen kriegen newe Krafft.
Eſ.
50. Der Herr hat mir eine gelerte Zunge gegeben daß ich wiſſe mit den Muͤden zu rechter zeit zu reden.
Eſ. 57.
Ich erquicke den Geiſt der Demuͤtigen/ vnd das Hertz der zerſchlagenen.
Von meinem Angeſicht ſoll ein Geiſt weben/ vnnd ich will Othem machen.
Eſa. 61.
Er hat mich geſand den Elenden zu predigen/ die zerbrochene Hertzen zuuerbinden/ zu troͤſten alle trawrigen.
Exod. 34. ſtehet: Du ſolt das Boͤcklein in ſeiner Milch nit kochen/ das iſt/ den zarten anfahendẽ Milchglauben ſoltu nicht ergern noch betruͤben.
Der ſtarcke Glaube kan woll allerley vertragen/ daß man jhn ſiede vnd brate/ beſtehet im Fewer vnnd Waſſer:
Aber den ſchwachen Milchglauben muß man ſeuber lich angreiffen/ wie ein zerbrochenes Rohr/ damit mans nicht vollend zerbreche.
Jerem. 31.
Ich will die muͤden Seelen erquicken/ vnd die bekuͤmmerten Seelen ſettigen die ſich fuͤr ſchwachgleubige erkennen/ die ſind die Geiſtarmen.
Matt. 5. Selig ſind die Geiſtlich arm ſeyn.
Die Schwachgleubigen ſind die Geiſtlich Kranck ſeyn/ die troͤſtet der Herr Matth. 9. die Starcken beduͤrffen des Artztes nicht ſondern die Krancken.
Rom. 14.
Die Schwachen im glauben nehmet auff/ vnd verwirret die Gewiſſen nicht.
1. Cor. 8.
Den Schwachen bin ich worden als ein ſchwacher/ auff daß ich auch die Schwachen gewinne.
Ezech. 34.
Ich will das verwundete verbinden/ vnnd des Schwachen warten.
Joh. 6. Wer zu mir kompt/ den will ich nicht von mir hinaus ſtoſſen.
In dieſe troͤſtliche Verheiſſung ſollen ſich alle Schwachgleubige einſchlieſſen/ vnd wiſſen/ daß der getrew iſt/ ders verheiſſen hat/ der wirds auch thun.
Dann ſein Wort iſt warhafftig/ vnd ſeine Zuſage gewiß.
Sehet die Exempel der Schwachgleubigen an/ des armen Mannes Marci 9. zu dem der Herr ſprach:
Wañ du gleuben koͤnteſt.
Er aber ſprach mit weinen:
Ich gleube/ Herr/ hilff meinem Vnglauben.
Dem Koͤnigiſchen Johan. 4. die Juͤnger im Schiff Matth. 8. dem ſinckenden Petro auff dem Meer Luc. 14. Darumb ermahnet S. Paulus 1. Theſſ. 5. Troͤſtet die Kleinmuͤtigen.
Traget die Schwachen/ ſeid geduͤltig gegen Jederman.
Chriſtus verwirfft den ſchwa chen Glau ben nicht.
4. Ja der Schwachgleubigen will ſich Gott am meiſten annehmen/ Dann die Starcken duͤrffen des Artztes nit/ ſondern die Krancken/ Matth. 9.
Er leſt die neun vnnd neuntzig in der Wuͤſten/ vnnd gehet nach den verlornen biß ers finde/ Luc. 15.
Wie eine fromme Mutter der krancken Kinder am meiſten pfleget/ vnd auff ſie wartet: Alſo Gott der Schwachgleubigen.
Fuͤr die Schwachgleubige ſorget Gott am meiſten.
5. Ja ſprichſtu/ Ich fuͤhle faſt keinen Glauben in mir.
So frage ich dich/ ob du auch gerne wolteſt gleuben?
Wann du das fuͤhleſt/ daß iſt auch ein Glaube.
Dann GOTT muß auch das wollen in vns wircken.
Wann du derwegen wolteſt gern gleuben/ ſo fuͤhleſtu Gottes wirckung in dir/ vnd haſt die troͤſtliche Hoffnung/ daß/ der dz wollẽ in dir wircket/ der werde auch dz vollbringẽ wircken/ Phil. 2.
Gerne gleuben wollen iſt auch ein Glaub.
6. Gott ſiehet der gleubigen begierde alſo gnediglich an/ das keines elendẽ Hertzens verlangen ſol verloren ſein ewiglich.
Das verlangen der Elenden hoͤreſtu Herr.
Ihr Hertz iſt gewiß/ daß dein Ohr darauff mercket.
Pſ. 10. Darumb ſo groß du gern wolteſt/ daß dein Glaube fuͤr Gott ſein ſolte/ ſo groß iſt er fuͤr GOtt Dann Gott ſiehet das Hertz an/ er wieget die Geiſter/ pruͤfet Hertzen vnd Nieren. Pſ. 91.
Er begeret mein/ darumb will ich jhn außhelffen.
Pſal. 9.
Keines Elendẽ Hoffnung iſt verloren.
Pſal. 7.
7. So iſts viel beſſer/ daß wir vns vnſers ſchwachen Glaubens ruͤhmen dann des ſtarcken.
Dann alſo hats Gott verordnet/ damit wir nicht in geiſtliche Hoffart gerathen.
1. Cor. 12.
Meine Krafft iſt in den Schwachen mechtig.
Darumb ſpricht S. Paulus: Will ich mich am liebſten meiner Schwachheit ruͤhmen/ auff daß die Krafft Chriſti bey mir wohne.
Des troͤſte dich du Schwachgleubiger.
Beſſer ſich der ſchwachheit ruͤmẽ denn der ſtercke.
8.
So iſt der ſchwache Glaube je auch ein Glaube/ Dann es ſtehet vnſere Seligkeit nicht auff der wirdigkeit vnſers Glaubens wie ſtarck oder ſchwach dieſelbe ſey/ ſondern auff Chriſto/ welchen der Glaube faſſet vnd ergreiffet.
Gleich wie nun ein kleines ſchwaches Kindlein ein Kleinot vnd Perle mit ſeiner ſchwachen Hand eben ſo wol faſſet vnd helt als ein ſtarcker Mann:
Alſo helt vnnd faſſet der ſchwache Glaube Chriſtum den edlen Schatz mit alle ſeinem verdienſt eben ſo wol als der ſtarcke Glaube:
Vnd hat der Schwachgleubige in jm vnd durch jn ebẽ die Gerechtigkeit vnd Seligkeit/ die der Starckgleubige hat.
Vnd gleich wie der Augapffel ein klein verachtetes Dinglein ſt/ dennoch der Sonnen Liecht vnnd Schein/ wann ſie gleich zum Hoͤchſten an Himmel ſtehet/ ja auch die Sonne ſelbſt/ welche doch vmb etliche vielmal groͤſſer dann die Erde iſt/ erreichen kan:
Alſo kan auch das Auge des Glaubens/ ob es ſchon klein vñ ſchwach iſt/ dennoch die Soñe der Gerechtigkeit Jeſum Chriſtum mit jrem volligen ſchein vnd andern vnauß ſprechlichen guͤtern vnd gaben faſſen vnd ergreiffen.
Schwacher Glau be ergreift Chriſtum ja ſo wol als der ſtarcke Glaube.
9.
So iſt das auch des Glaubens art/ daß er nicht allezeit gleich ſtarck/ ſondern zuweilen gantz ſchwach iſt/ daß es ſich anſehen leſt/ als ſey das Liecht des Glaubens in vns gantz erloſchen/ Inmaſſen die Exempel aller Heiligen/ ſonderlich Davids bezeugen.
Item Abrahams/ der doch ein Vater aller Gleubigen genennet wird/ als wir.
Gen. 12. leſen/ da er beſorget/ die Egypter moͤchten jhn erwuͤrgen/ vmb Sara willen/ da er doch albereit die verheiſſung vom gebenedeyeten Samen empfangen.
Item Moſis/ da er zweyß felt an haderwaſſer.
David iſt mit ſenem Glauben ſo ſtarck/ daß er bald in Himmel iſt/ bald ſo ſchwach daß er in der Helle iſt/ daß er auch klagt/ er ſey von Gottes Angeſicht verſtoſſen.
Darumb iſt aus dem ſchwachen Glauben nicht zu ſchlieſſen/ als wann gantz kein Glaube da were/ vnd ſolche Leute von GOtt gar verlaſſen weren.
Dann gleich wie wir nicht vrtheilen vnd ſchlieſſen/ daßin der Aſchen kein Fewer/ weil es kein ſchein oder hitze von ſich gibt/ oder in den Beumen kein Leben/ weil ſie im Winter nackend vnd bloß da ſtehen: Alſo ſollen wir auch nicht ſchlieſſen/ daß darumb kein Glaube iſt/ weil er ſich nicht allezeit ſehen leſt.
Dann der Geiſt Gottes bleſet wie ein Wind/ wenn vnd wohin er will.
Die groͤſſeſten Heiligen vnd ſtarckgleu bigſten haben ſchwachheits glau bens befunden.
Pſal. 31.
Joh. 3.
10.
Wann man vber den ſchwachen Glauben klagt/ ſo mercket man/ daß ein Kempffender Glanbe da iſt/ vnd das iſt eben der rechte Glaube.
Dann es iſt ein ſietiger Kampff des Glaubens vnd Vnglaubens im Menſchẽ.
Der Glaube muß hie ſtehen vnter vielen Schwertern der Anfechtung.
Dann es iſt ein ſchwer ding/ vnnd hat viel zuthun/ daß das jrrdiſche Hertz mit Chriſto vnnd der boͤſe Acker mit dem Himliſchen Samen durch den Glauben koͤnne vereiniget werden/ vnd die Finſternuͤß des Liechtes vehig werde.
Da will immer das Fleiſch den Holtzweg/ vnd vber den Geiſt herrſchen/ vnd die Finſternuͤß will immer vberhand haben.
Vber dieſen Kampff haben die Heiligen GOTtes geklagt.
Vnd das iſt ein gewiß anzeigen/ daß der rechte Glaube da iſt.
Dann die gantz keinen Glauben haben/ fuͤhlen dieſen Kampff nicht.
Vnd dabey iſt der troſt/ daß vns GOtt in ſolchem Kampff nicht verlaſſen wolle/ auch nicht vber vermilgen laſſen verſucht werden/ ſondern jhr einen ſolchen außgang geben/ daß wirs koͤnnen ertragen.
Eſa. 40.
Der Herr gibt den muͤden krafft/ vnd den vnuermuͤgende ſtercke gnug.
Klage vber den ſchwachen Glauben iſtein zeug nis des Glaubens
11.
Wann wir in vnſer Schwachheit nur noch an Chriſtum gedencken/ ſo iſt er warhafftig bey vns/ ja wohnet in vns durch den Glauben.
Dann er ſpricht:
Wo man meines Namens gedencken wird/ da will ich zu dir kommen vnnd dich ſegnen/ Ja wir koͤnnen ohn GOTT an Gott nicht gedencken.
So ſind wir auch in jhm als dem lebendigen Weinſtock eingepflantzet/ alſo/ daß wir leben vnd Safft aus jhm empfangen/ ja wir leben in Chriſto.
Vnnd das Leben vnnd Krafft vnſers Glaubens iſt in Chriſto verborgen.
Der H. Geiſt zeuget von jhm in vnſerm Hertzen durch Friede/ Freude vnnd Troſt.
Gleich wie kein Prophet im alten Teſtament geweſen/ der nicht Gott in jhm hat hoͤren reden: Alſo iſt kein Chriſt im newen Teſtament/ der nicht Chriſtum in ſeinem Hertzen hette hoͤren reden/ vnd die Salbung des Geiſtes nicht in jhm geſchmecket hette:
Vnd diß iſt ſolch eine ſtarcke Veroinigung mit Chriſto vnnd vnſerm Glauben/ daß ſie vom Tode vnd Teuffel nit kan auffgeloͤſet werden/ dieweil Chriſtus/ deſſen leben er in jhm hat/ vnſterblich iſt.
Ob du dz gleich allezeit in deinem Hertzen nit empfindeſt:
So iſt doch der in dir iſt groͤſſer dann der in der Welt iſt.
Erod. 20.
Joh. 15. Col. 3. Chriſtus bey vns wenn wir an jhn gedencken.
Rom 8.
Cant. 8.
1. Joh. 4.
12. So ſollen wir in der Schwachheit vnſers Glaubens vnſern Erloͤſer vnnd ewigen Hohenprieſter Jeſum Chriſtum anſchawen/ der ſich ſelbſt fuͤr vns am Creutz hat auffgeopffert/ vnnd bittet fuͤr vnſern Glauben/ wie er ſagt zu Petro:
Ich habe fuͤr dich gebetẽ/ daß dein Glaube nicht auffhoͤre.
Vnnd reicht jhm ſeine Allmechtige Huͤlffreiche Gnaden hand/ auff dem Meer da er ſincken wolle.
Vnd Joh. 17. bittet er: Heiliger Vater erhalte ſie in deiner Warheit.
Ich bitte nicht allein fuͤr ſie die Apoſtel/ ſondern fuͤr alle/ die durch ſie an einen Namen gleuben werden.
Darumb ſagt auch die Epiſtel an die Hebr. am 2. vnd 5.
Wir haben nit einen ſolchen Hohenprieſter/ der mit vnſer Schwachheit nicht koͤnte mitleiden haben/ ſondern der verſucht iſt allenthalben wie wir:
Welcher iſt zur Rechten Gottes/ vnd vertrit vns.
Dieſer Fuͤrbitbe haben ſich alle Schwachgleubige zu troͤſten/ vnd werden auch derſelbigen gewiß genieſſen.
Luc. 22. Luc. 14. Chriſtus reicht dem ſinckendẽ Glauben die Hand wie Petro.
Chriſtus hat fuͤr alle Gleubige gebetẽ
13. Wir ſollen vns auch in vnſer ſchwachheit troͤſten der Barmhertzigkeit Gottes.
Die iſt vnaußſprechlich groß/ ja ſo groß als er ſelber iſt.
Daran ſol niemand verzagen.
Dann es iſt miſericordia præueniens, expectans, ſuſcipiens, perdurans in æternum.
Gott hat niemand jemals ſeine Barmhertzigkeit verſagt.
In die Barmhertzige Armen GOttes ſollen ſich auch alle Schwachgleubige einſchlieſſen.
Schwache Glaube hanget an der Barm hertzigkeit GOttes wie ein kranckes Kind an der Mutter Bruͤſt.
14. Sollen wir vns des troͤſten/ das Gott/ der den Glauben in vns angefangen aus gnaden/ auch hat zugeſagt/ daß ers auch in vns volfuͤhren wolle biß auff den Tag Jeſu Chriſti.
Phil. 1.
Er wird vns vollbereiten/ ſtercken/ krefftigen/ gruͤnden.
Wir werden aus GOTtes macht durch den Glauben bewehret zur Seligkeit/ daß wir das Ende vnſers Glaubens dauon bringen/ welches iſt der Seelen Seligkeit.
Auff das Ende hat GOTT geſehen/ da er den Glauben in vns angefangen hat.
Das iſt nun GOttes Krafft/ der kans zur Vollkommenheit fuͤhren.
Darumb nennet die Epiſtel an die Hebreer Jeſum nicht allein den Anfenger/ ſondern auch den Vollender vnſers Glanbens.
Vnnd Chriſtus ſagt Joh. 10.
Meine Schaffe ſoll mir niemand aus meiner Hand reiſſen.
Gott iſt nit allein ein Anfenger ſondern auch ein vollen der des Glaubens des haben ſich alle Schwachgleubige zu troͤſten.
Hebr. 12.
15. Darumb hat auch ſo viel Mittel verordnet/ dardurch der Glaube in vns geſtercket vnnd erhalten werde/ nemlich ſein Wort/ die Sacramenta/ das Gebet: Herr/ vermehre vns den Glauben/ komm zu Huͤlffe vnſeren Vnglauben.
So hat Gott verheiſſen den H. Geiſt zu geben denen/ die jn darumb bitten.
Luc. 11. Rom. 5. 8. Der Geiſt hilfft vnſer ſchwachheit.
Ja vnſer gantzes Chriſtenthum̃ iſt dahin gerichtet/ daß wir im Glauben geſtercket vnd erhalten werden.
Luc. 17.
Marc. 9.
16. So iſt auch vnſer Glaube in der ewigen Wahl Gottes gegruͤndet.
Rom. 8. Welche er verſehen hat/ die hat er auch gerecht gemacht.
Wir werden aber allein durch den Glauben an Chriſtum gerecht/ Rom. 3. Elegit nos in fide veritatis.
Er hat vns erwehlet im Glauben der Warheit.
Darumb laß dich die ſchwachheit deines Glaubens nicht alzu hoch betruͤben.
Wann du meineſt/ du haſt gar keinen Glauben/ ſo iſt dir Chriſtus neher dañ du meineſt.
Wie er dañ den Juͤngern nahe war/ da ſie noht litten auff dem Meer: Alſo auch wann dein Glaube am meiſten noht leidet/ ſo iſt er bey dir.
Gott iſt dẽ ſchwachen am negſten.
Luc. 14.
Das L II. Capittell.
Troſt vnd Bericht/ wie man ſich in hohe Geiſtliche Anfechtung ſchicken ſol.
Eſa. 48.
Ich will dich außerwehlt machen im Ofen des Elendes.
1. Soll man gewiß dafuͤr halten daß der Seelen trawrigkeit von GOtt herkompt.
Dann ſo ſtehet geſchrieben/ 1. Samuel.
2. Der Herr toͤdtet vnd machet lebendig/ er erniedriget vnd erhoͤhet/ Er macht Arm vnd macht Reich/ Er fuͤhret in die Helle vnnd wieder herauß.
Dieſe Helle/ da GOtt den Menſchen hinein fuͤhret/ iſt die Geiſtliche Trawrigkeit/ welche keinen Troſt zuleſt.
Dann gleich wie in der Helle kein Troſt iſt: Alſo iſt auch in dieſer Geiſtlichen Helle kein troſt.
Es duͤncket die Seele in dieſer noth/ daß ſie gar ſterbe vñ verſchmachte Pſ. 77. daß ſie alle Creaturen anklagen vñ jr zu wider ſein.
In dieſer angſt ſpricht ein Menſch mit David:
Meine Seele wird ſich nicht troͤſten laſſen.
Es wird jhm alles entzogen beyde die Schrifft/ vnd Gott ſelbſt.
Vnd das iſt die Helle/ darein Gott fuͤhret.
Da hoͤret nichts zu dann ſchweigen vnnd leyden/ vnd im Hertzen grund mit einem vnaußſprechlichen Seufftzen daruͤber heulen/ vnnd klagen.
Ja ein Menſch kan fuͤr dieſer Angſt vnd Pein nicht an Gott oder die Schrifft gedencken.
Dann alle kreffte des Glaubens verſchwinden/ vnnd verſchmachtet der Menſch wie ein Schnecke.
Wann nun Gott durch ſein verborgenes Wort vnnd Krafft den Menſchen nicht erhelt/ ſo muſte er von ſtunden an vergehen vnd zu nichte werden.
Geiſtliche Helle darein Gott fuͤhret.
Pſal. 77.
Pſ. 38. 102.
In dieſer Helle iſt Chriſtus Jeſus vnſer Herr auch geweſt/ da er anfieng zu trawren/ zu zittern/ vnd zu zagen/ mit dem Tode rang/ vñ Blut ſchwitzete.
Dieſe Helle iſt viel groͤſſer angſt/ dann der Todt/ ja der Menſch wuͤnſchet jhm in ſolcher angſt den Todt.
Dann derſelbe were ſeine Freude vnnd Erloͤſung.
Wie offt wuͤnſchet jhm Job den Todt?
Chriſtus vnſer Herr ſchwitzet Blut in dieſer angſt/ Aber am Creutz in Todes noth nicht.
In dieſer Hellenangſt rieff Chriſtus vnſer Herr:
Mein Gott/ mein Gott/ warumb haſtu mich verlaſſen?
Da war aller troſt hinweg.
Nichts deſto weniger aber war in dieſer Hellenangſt Gott bey jhm/ vnnd erhielt jhn/ ja iſt das nicht ein groß wunder/ daß der Herr Chriſtus in ſeiner Hellenangſt keinen Troſt hat koͤnnen erlangen/ vnd war doch mit Gott vereinigt?
Dann er war ja GOtt vnnd Menſch Noch dennoch hat ſich Gott mit ſeinem Troſt ſo tieff fuͤr jhm verborgen/ daß er keinen Troſt nach ſeiner Menſchheit hoͤrete oder ſahe.
Iſt nun das dem Herrn Chriſto wiederfahren/ der mit der ewigen Gottheit vereinigt iſt/ vnd mit dem hoͤchſten Freuden Oel geſalbet/ vnd iſt gleichwol in ſolche Trawrigkeit geraten/ was iſts dann wunder/ das offt einen armen Menſchen ſolche betruͤbnuͤß vberfelt.
Hellenangſt.
Gott bey vns in Hel lenangſt vnd erhelt vns ob wirsgleich nicht empfinden.
Darumb alles/ was vns wiederfehret/ das iſt zuuor vnſerm Herrn Jeſu Chriſto auch wiederfahren/ als vnſerm Heupte.
Vnnd iſt demnach nicht vnrecht/ daß die Glieder des Hauptes ſchmertzen empfinden.
Daran erkennet man nun/ daß du ein wahres Glied Chriſti biſt/ vnd ein Mitgenoſſer ſeiner Truͤbſalen.
Dann in dieſer Helle hat auch geſtecket der fromme Koͤnig Hißkias/ da er ſprach:
Ich winſele wie ein Kranich/ vnnd kirre wie eine Taube.
Vnnd der H. Job/ als er ſprach:
Wann ich ſchon GOtt frage/ ſo antwortet er mir nicht.
Ruffe ich ſchon/ ſo erhoͤrt er mich nicht.
Item am 9. Wañ ich jhn ſchon anruffe/ vnd er mich nit hoͤret/ ſo gleube ich doch nicht/ daß er meine Stimme hoͤre.
Vnnd der liebe David klagt auch faſt daruͤber im 6. 13. 38. vñ 88. Pſalm.
Da man wunder ſiehet/ wie die Heiligen Gottes mit der Hellen gerungen vnd gekempffet haben.
Das zeigẽ an die wunderlichen affecten in Job vnnd David.
Bald verzagen ſie/ vnnd gleuben nicht/ daß es muͤglich ſey/ daß ſie GOtt erloͤſen koͤnne: bald hoffen ſie auff den Erloͤſer/ der noch lebet/ als Job.
Darumb Fleiſchliche Menſchen ſolche Wort vnd affecten nit verſtehen koͤnnen/ wie man an Jobs Freunden ſiehet/ denen muſte der arme Mann immer vnrecht geredt haben:
Aber ſie verſtunden die Waſſerwogen nicht/ die vber ſeine Seele giengen.
Dann es wird ein Menſch in dieſer noth ſo tieff in den Vnglauben geſtuͤrtzet/ daß er ſeines Glaubens nicht kan gewar werden.
Es zeucht ſich alle Krafft des Glaubens in einen Punct/ vnnd in einen vnaußſprechlichen Seufftzen/ darin noch der Glaube jhm vnwiſſende verborgen iſt.
Vnnd dieſer verborgene Glaube iſt dann ſein Vnglaube/ vnnd iſt ſeine Helle vnd Marter.
Er kan in dieſer Helle nicht gleuben/ daß jhm Gott gnedig ſey/ vnnd ſpricht:
Ach wie gern wolte ich gleuben/ wann mir GOtt die gnade gebe.
Die Schrifft kan jhn auch nicht troͤſten/ biß daß das vngewitter fuͤr vber iſt.
Da leſſet dann Gott dem Menſchen ſeine nichtigkeit ſehen/ was er an jhm ſelber ſey/ damit er gar zu nichte werde an allen ſeinen Krefften:
Aber gleichwol leſſet ſich Gott noch in den verborgenen vnaußſprechlichen Seufftzen gleich als von ferne ſehẽ.
Vnd dardurch wird der Menſch erhaltẽ.
Apoc. 1.
Eſa. 38.
Job 7. vñ 30.
Job 19.
Glaube vnd Chriſtus in dẽ geringſtẽ Seufftzen in hohen Anfechtẽgen.
In hohen Anfechtũgen erkennet der Menſch ſeine nichtigkeit.
Ob nun wol ein Menſch in dieſer angſt marter vnnd zagen offt vngeduͤltig iſt/ ja auch leſtert/ ſo rechnet es jhm Gott doch nicht zu.
Dann es geſchicht wieder den willen des Menſchen/ vnnd iſt ſeine hoͤchſte Proba/ dardurch jhn Gott leutert/ vnd die Suͤnde außfeget.
Ja es ſind keine groͤſſere Heiligen vnd liebeſte Kinder GOttes dann eben dieſe/ die ſolche Proba vnnd Zuͤchtigung außhalten/ als wir an Job/ David/ vnd Jeremia ſehen.
Dann dieſe lernen den Glauben in der rechtẽ Schulen.
Die zarten Creutzfleuchtigẽ Heiligen meinen/ ſie wollẽ den Glauben auff Polſtern ohne Creutz lernen.
Job 42. Jer. 20. Glauben lernet mã nicht ohne Creutz.
2. Bedencke den herrlichen Spruch in den Klagliedern Jeremiae am 2. Der Herr betruͤbet wol/ aber er verſtoſſet nicht ewiglich/ ſondern er erbarmet ſich wieder nach ſeiner groſſen Barmhertzigkeit.
Dann er nicht von Hertzen die Menſchen plaget noch betruͤbt.
Daraus lerne nun erſtlich/ daß dich der Herr betruͤbet habe/ aber er wird darumb nicht ewig verſtoſſen.
Vnnd ob du gleich ſagen moͤchteſt:
Solche gedancken/ die ich leiden muß/ die ſind nicht von GOtt/ ſondern vom Sathan.
Das iſt recht:
Der Sathan kan nichts thun ohn Gottes verhengnuͤß.
Da nim nun abermal deinen Herrn Chriſtum Jeſum fuͤr dich.
Gott verhieng dem Sathan/ daß er den Herrn Chriſtum verſuchen muſte.
Die Worte/ vnd Fewrige Pfeile/ die der Sathan redete wieder Chriſtum/ die waren freylich nit von Gott/ ſondern vom Sathan/ aber es hatte es jhm gleichwol Gott erleubt vnd verhenget.
Vnd ob wol Chriſtus vnſer Herr das alles leiden vnd außſten muſte:
So war er doch gleichwol Gottes liebſtes Kind/ vnd kunte jhm der Sathan mit ſeinen Fewrigen Pfeilen nichts ſchaden/ ob er gleich Chriſtum mit ſich fuͤhrete.
Alſo werden dir des Teuffels Fewrige Pfeilen nichts ſchaden an deiner Seligkeit: Siehe den Job an/ wie jhn der Sathan aus GOTtes verhengnuͤß plagete vnd engſtete außwendig vnd inwendig an ſeiner Seelen/ daß er den tag ſeiner Geburt verfluchete: Dennoch war Gott bey jm/ vnd erhielt jn.
Darumb ſpricht er am 10.
Ob du ſolches gleich in deinem Hertzen verbirgeſt/ ſo weiß ich doch/ daß du daran gedenckeſt.
Vrſprung der hohen Anfechtũg
Matth.
4. Wie man ſich in boͤſe gedancken vnnd Spiritum blaſphemiæ ſchicken ſol.
Wann du nun des rechten Vrſprungs deiner Trawrigkeit gewiß biſt/ ſo muſtu auch dann lernen die Vrſachen/ warumb es geſchicht.
1.
So iſts wahr/ wann Gottes Wort in vnſern Hertzen recht geſchmecket wird/ ſo befinden wir vnaußſprechlichen troſt/ friede vnd freude in vns/ vnnd vbertrifft ſolcher Goͤttlicher troſt weit aller Welt Freude vnd Herrligkeit.
Ja ſolcher troſt iſt ein Vorſchmack des ewigen Lebens.
Dann das wahre lebendige Erkantnus Chriſti zeiget vns GOttes Vaterhertz/ vnd die allerfeurigſte/ bruͤnſtigſte/ holdſeligſte Liebe Gottes/ die nimmermehr verleſchet/ ſondern ewig iſt als Gott ſelbſt.
Vrſache der hohen Anfechtñgen.
Wann wir nun ſolchen Troſt offt empfindẽ/ ſo kan vnſere verderbete Natur ſolche hohe Himliſche gabẽ aus ſchwachheit nicht ertragen/ fehet an viel von ſich ſelbſt zu halten/ als weren wir allein fuͤr allen andern ſolche ſelige Leute/ die Gott ſo hoch begabet hette/ dagegen andere Leute nit ſeyn/ fallen in Geiſtliche Hoffart/ ja verlaſſen wol den rechten Vrſprung dieſer Himliſchen Gaben/ vnnd fallen auff vns ſelbſt.
Solche verkerte vnart kan Gott an vns nicht leyden/ weil ſie vns ſehr ſchedlich vnd hinderlich iſt an vnſerer Seligkeit/ vnnd an der wahren Buſſe.
Darumb entzeucht er vns den Himliſchen Troſt/ vnd alles/ daran wir luſt vnd freude haben/ vnd verbirget ſich ſo tieff fuͤr vns/ daß wir jhn weder ſehen noch hoͤren/ noch empfinden in vnſern Hertzen.
Leſſet vns alſo zwiſchen Himmel vnnd Helle ſchweben/ daß wir ſelbſt fuͤr groſſer angſt nicht wiſſen/ wo aus oder ein/ ob wir gleuben oder nicht gleuben/ ob wir Hoffnung haben/ oder gar keine haben/ ob wir einen gnedigen oder zornigen GOtt haben/ ob wir im Leben oder im Tode ſeyn.
Diß heiſſet dann die entziehung des Goͤttlichen troſtes/ welchen im gantzen 88. Pſalm beſchrieben iſt.
Vnnd im 31. Pſalm ſpricht David:
Ich ſprach in meinem zagen:
Ich bin in deinen Augen verſtoſſen/ dennoch hoͤreſtu die ſtimme meines flehens/ da ich zu dir ſchrey.
Warumb Gott ſeinen Troſt entzeugt.
Dieſe entziehung iſt vns Menſchen nuͤtzlicher dann alle Herrligkeit dieſer Welt/ obs gleich vnſerer Natur ſehr ſchwer vñ lang wird/ Gottes ein zeitlang mangeln vnd entberen.
Ja gantz vnd gar nicht fuͤhlen vnnd empfinden/ Dann diß iſt ein leyden vber alles leyden.
Dennoch aber lernet man in dieſer Fewr Proba die wahre Demut/ die wahre Buſſe/ die verſchmehung der Welt/ daß man ſich abwende von allen Creaturen/ von allen Gaben/ von allen vergenglichẽ Dingen/ weil man ſiehet/ das darin kein warhafftiger troſt der Seelen iſt.
Vnnd ob wol das Hertz mit Himliſcher angſt vnd trawrigkeit geſchlagen/ daß ſichs zu Gott nit wol erheben kan:
Dennoch iſt immer einheilig verborgen Jammern/ ſeufftzen vnd weheklagen nach Gott vnd ſeiner gnade.
Daraus wir lernen/ welch ein hohes gut Gott iſt/ daß auſſer jhm kein wahrer beſtendiger troſt iſt.
Diß kan man nicht lernen ohn in dieſer Schule.
Vnd iſt doch das hoͤheſte/ daß wir in dieſer zeit lernen ſollen vnd muͤſſen.
Dann wer dz nit weiß/ der weiß nit was Gott vnd Chriſtus iſt.
Nutz der Troſtloſigkeit.
Hohe Anfechtungẽ die rechte hobe Schule.
O wolt GOtt/ daß wir dieſe entziehung des Himliſchen Troſtes/ vnd dieſe Gold Proba Gott zu ehren/ vnd vns zum vnaußſprechlichen nutz williglich auſſnemen/ vnd außwarteten:
So wuͤrden wir wunder vber wunder ſehen.
Dann ein Menſch der in ſolcher Proba geleutert iſt/ iſt hernach das fein Gold/ dem kein Fewr kein Waſſer/ kein Vngluͤck ſchaden kan/ weder Teuffel noch Todt.
Dann er wird ſich hernach recht wiſſen zu verhalten im gluͤck vnd vngluͤck/ wird im Creutz nicht verzagen/ vnnd im gluͤck ſich nicht erheben/ nicht an jhm ſelbſt vnnd an ſeinen gaben gefallen tragen/ ſondern in allen Dingen auff den Vrſprung alles guten GOTT ſelbſt ſehen/ vnnd des Herren willen allein (es ſchmecke gleich ſuͤſſe oder ſawer) fuͤr ſein hoͤchſtes gluͤck vnd Himmelreich halten/ vnd alſo im gluͤck vnd vngluͤck ſeine einige freude/ friede/ luſt an Gott ſelbſt bloß vnd lauter allein haben.
Nutz der hohen An fechtungẽ.
2. So iſt derwegen hoch noth/ daß wir elende Wuͤrmlein in dieſem ſchmeltz vnd probier Ofen mehr vmb gedult vnnd ſtillhalten/ als vmb errettung bitten.
Dann wann wir einmal die Schlacken vnſer boßheit recht abbrennen laſſen/ Hoffart/ Wolluſt/ Geitz/ Neid/ ſo koͤnnen wir darnach in allem Creutzfewer deſto beſſer beſtehen/ vnd werden vnſern eignen willen in Gottes willen gantz verlieren.
Aber weil wir arme Menſchen gar zu ſchwach ſeyn/ vnd die Proba nicht gern außſtehen/ ſo begeren wir offt ehe errettung/ ehe wir recht warm worden vnnd geleutert ſeyn.
Vnd wann vns Gott offt nicht wieder vnſern willen in dieſem Ofen des Elendes feſt hielte/ ſo wuͤrden wir jhm aus der Proba entlauffen/ vnnd nichts darnach fragen/ ob wir recht geleutert oder gereinigt weren/ oder nicht/ wie die Kinder/ die da immer aus dem Bade entlauffen wollen/ ob ſie gleich noch nicht rein ſeyn.
Gott aber ſiehet beſſer/ was vns nutz vnd gut iſt dann wir ſelbſt.
Darumb hat er vber vns das Creutzſtuͤndlein beſchloſſen/ ſo lang es weren ſol/ biß er ſeinen willen an vns vollbracht.
Darumb ſollen wir mehr vmb gedult dann vmb errettung bitten.
In Anfech tungẽ nit allein vm̃ erloͤſung ſondern vielmehr vmb gedult vnnd beſtendigkeit zu bitten.
3. Iſt gewiſſe Erloͤſung zu hoffen/ vnd zu gleuben.
Dann das iſt ja GOTtes Wort vnd ewige Warheit:
Der Herr betruͤbet wol/ aber verſioſſet nicht ewiglich/ ſondern er erbarmet ſich auch wieder nach ſeiner groſſen Barmhertzigkeit.
Dieſe Wort ſoltu offt in deinem Hertzen wiederholen/ vnd iſt nicht daran gelegen/ daß du viel Spruͤche lerneſt/ ſondern daran iſt gelegen/ daß du einen Spruch wol faſſeſt/ vñ zu Hertzen nehmeſt.
Dann wann du erſtlich einen gleubeſt/ ſo gleubeſtu ſie darnach alle/ vnnd wann du erſtlich aus einem kanſt troſt faſſen/ ſo haflu darnach aus allen troſt.
Bete auch offt denn 88. Pſalm/ da wirſtu ſehen/ wie dein Hertz darin iſt abgemahlet.
Daraus du lernen vnd vernehmen kanſt/ daß fuͤr dir auch Leute geweſt ſeyn/ die mit ſolcher Seelenangſt ſind beladen geweſt.
Gott hat jnen aber gleichwol wieder geholffen/ vnnd ſie wieder erfrewet/ wie dann als bald der 89. Pſalm darauff folget:
Ich will ſingen von der gnade des Herren.
Das wird an dir auch war werdẽ/ das glaube nur gewiß.
Dann der Hertzplagende vnruhige Geiſt hat mie geruhet mit ſeinen Fewrigen Pfeilen vom anfang her/ ſondern allezeit als der rechte Seelenfeind die Hertzen geplaget vnd gequelet mit furcht/ ſchrecken/ angſt/ vngedult/ verborgener innerlicher Leſterung/ zweyffel/ vnglauben/ boͤſen gedancken/ die im Hertzen auffſteigen/ wie das vngeſtuͤmme Meer/ ſo immer ein Wellen vnd Buͤlgen nach dem andern außwirfft/ daß hie eine Tieffe/ vnnd da eine Tieffe brauſet/ bald furcht bald ſchrecken/ bald Trawrigkeit/ vnd offte ſo groſſe Traurigkeit/ daß keine Creatur in der Welt iſt/ die ein ſolch betruͤbtes Hertz erfrewen kan/ ja was andere Leute erfrewet/ das betruͤbet einen ſolchen angefochtenen Menſchen alſo/ daß jhm die gantze Welt mit jhrer luſt ein bitter Creutz iſt/ ja daß jhm GOTT ſelber zuwieder vnnd ſchwer iſt/ wie Job ſpricht/ ſonderlich wann dein eigen Gewiſſen zu dir ſagt: Du haſt keine huͤlffe bey GOtt/ Pſal. 3.
GOtt erloͤſet gewißlich aus der Hellen- Angſt/ vñ leſſet den Menſchẽ nicht darinnen.
Pſ. 42.
Job 7.8.
Dawieder kanſtu keine beſſere Artzney finden/ dann daß du es alſo macheſt/ wie Job/ David/ vnnd alle Heiligen.
1. Daß du dieſe Trawrigkeit ſo lang leyden muſt/ biß ſie GOtt von dir nimpt/ du muſt diß Wetter laſſen vber dich gehen/ Eſ.
54. Mich.
7. Ich will des Herꝛn zorn tragen.
Denn ich habe wieder jhn geſuͤndigt/ biß ich wider meine luſt an ſeiner gnade ſehe.
Dañ es ſtehet in keiner Creaturẽ gewalt einen erfrewen/ welchẽ Gott betruͤbet.
Dann der verwundet/ der muß auch heilen/ der in die Helle fuͤhret/ der muß auch wieder herauß fuͤhren/ der toͤdtet der muß auch wieder lebendig machen.
Artzney wieder Geiſtliche Trawrigkert.
1. Sam. 2.
2.
So muſtu in deiner Seelennoth nit hoͤren das Vrtheil der Welt/ wie Job thet/ da jhn ſeine Freunde alſo vervrtheilen/ auch nicht was der troſtloſe Geiſt der Teuffel ſagt/ auch nicht was dein eigen Hertz/ Gewiſſen/ Fleiſch vnd Blut ſagt/ Denn ſo dich dein eigen Hertz verdampt/ ſpricht S. Johannes/ ſo iſt doch GOtt groͤſſer dann dein eigen Hertz/ ja groͤſſer dann die Welt vnd alle Teuffel.
Sondern du muſt hoͤren/ was Gott von ſolchen elenden Leuten ſagt Eſa. 66. Ich ſehe an den Elenden/ vnd der betruͤbtes Geiſtes iſt.
Eſa. 48.
Ich will dich außerwehlt machen in dem Ofen des Elendes.
1. Joh. 3.
3. Du muſt auch hoͤren/ was dir die Exempel aller Heiligen ſagen.
Siehe dich vmb/ ob auch vor dir ſolche elende Leute geweſen/ vnd ob jhnen auch Gott gehuͤlffen.
Wie klagt David im 13. Pſalm:
Wie lang wiltn mein ſo gar vergeſſen?
Siche aber ob jhn Gott in ſolcher noth gelaſſen?
Nein/ Dann er ſpricht:
Ich hoffe aber darauff/ daß du gnedig biſt/ Mein Hertz frewet ſich/ daß du ſo gerne hilffſt.
Im 77. Pſalm klagt er:
Hat bann der Herr vergeſſen gnedig zu ſeyn?
Ließ jhn aber GOtt in ſolchem Creutz?
Nein: Dann er ſpricht:
Ich muß das leyden/ die rechte Hand des Herrn kan alles endern.
Jerem. 17.
Kam GOtt dem Propheten ſchrecklich fuͤr/ da er ſprach:
Sey du mir nur nicht ſchrecklich.
Ließ dañ Gott den Propheten in dieſem ſchrecken?
Nein.
Dann er ſprach:
Meine Zunerſichtin der noht.
Rieff nicht der Herr Chriſtus:
Mein GOtt/ warumb haſtu mich verlaſſen?
Ließ jhn aber Gott in ſolcher noht?
Nein.
Dann er ſpricht:
Ich will deinen Namen predigen meinẽ Bruͤdern.
Vnd im 118. Pſalm:
Ich werde nit ſterben/ ſondern leben/ vnnd des Herrn Werck verkuͤndigen.
Exempel der Erloͤſung anzuſchawẽ.
Alſo muſtu mit Chriſto vermyrreten Wein trincken/ mit Gallen geſpeiſet werden/ auff daß du mit vber ſeinem Tiſch im Himmel den ewigen frewden Wein trinckẽ muͤgeſt.
Lerne ſeine ſchmach tragen/ ſo wirſtu auch ſeine Herrligkeit tragen.
Lerne dem gecreutzigten Chriſto gleich werden/ ſo wirſtu auch dem verklerten Chriſto gleich werden.
Eſa. 65.
Hebr. 13.
Rom. 8.
Das L III. Capittel.
Troſt wieder die hohen Geiſtlichen Anfcchtungen.
Eſa. 41.
Die Elenden vnd Armen ſuchen Waſſer/ vnnd iſt nichts da/ jhr Zunge iſt verdorret fuͤr durſt/ Aber ich der HErr will ſie erhoͤren/ Ich der Gott Iſrael will ſie nicht verlaſſen.
IN dieſem Spruͤchlein troͤſtet der H. Geiſt alle hochbetruͤbte/ trawrige/ vnd angefochtene Hertzen/ denen nach troſt duͤrſtet/ vñ denen nit anders zu ſinne iſt/ ſie muͤſſen gar verzagen/ Gott habe ſie gar verlaſſen vñ verſtoſſen/ wie der 88. Pſal. ſpricht:
Meine Seele iſt voll Jammers/ vnd mein Leben iſt nahe bey der Helle.
Dieſelbe ſollen in jhren hohen Geiſtlichen Anfechtungen folgende Hauptgruͤnde des troſtes mercken/ vnnd zu Hertzen nehmen.
1. Daß die hohen ſchweren Anfechtungen/ trawrige ſchwermuͤtige gedancken/ ſchrecken der Seelen/ angſt des gewiſſens vns nit wiederfahren ohne Gottes ſonderbarem rathe vnd gnedigen willen/ wie hart auch der Sathan dem Menſchen zuſetzet.
Darn Gottes Wort bezeuget/ daß der Sathan vber keine Creatur/ auch vber die geringſte nit einige gewalt habe/ auch nit vber ein Haͤrlein oder vber einen Strohalm.
Dañ alle Creaturẽ ſind in Gottes Hand/ vnd nit in des Teuffels gewalt/ Ebr. 1. Vielweniger hat er gewalt vber einen Menſchẽ/ es werde jm dañ von GOtt erlaubt vnnd zugelaſſen/ wie die Gergeſeniſche Hiſtoria/ vnd das Exempel Jobs bezeugen.
Anfechtuͤgen kommen aus Gottes vergengnis.
Matt. 10.
Matth. 9. Job 1.
Dieweil er nun nicht macht hat vber ein eniges Glied oder Haͤrlein des Menſchen/ vieliveniger vber ſeine Seele/ daß er dieſelbe alſo engſte/ quele/ vnd peinige ohn Gottes ſonderlichen raht vnd willen/ darumb der 34. Pſalm ſpricht:
Der Engel des Herrn lagert ſich vmb die her/ die jhn fuͤrchten/ vnnd hilfft jhnen aus.
Zach. 2.
Ich will eine Fewrige Mawre vmb dich her ſeyn.
Pſ. 17. Behuͤte mich wie ein Augapffel im Auge.
Daher auch der 88. Pſalm Gott dem Herrn ſolche hohe Anfechtungen zuſchreibet/ als er ſpricht: Du haſt mich in die Gruben hinunter gelegt in die Finſternuͤß/ vnd in die tieffe.
Dein grimm drucket mich/ du drengeſt mich mit allen deinen Fluten.
Ich leyde dein ſchrecken/ daß ich ſchier verzage.
Wie auch der 71. Pſalm ſolche Seelenangſt Gott dem Herren zuſchreibet.
Du leſſeſt mich erfahren viel vnd groſſe angſt/ vnd macheſt mich wieder lebendig/ vnd holeſt mich wieder aus der tieffen Erden heraus.
Vnd die Prophetin Hanna 1. Sam. 2. ſchreibet ſolches alles Gott dem Herrn zu:
Der Herr toͤdtet vnnd machet wieder lebendig.
Er fuͤhret in die Helle vnnd wieder heraus.
Dann wie GOttes Sohn erſtlich in die Helle muſte/ ehe er gen Himmel fuhr: Alſo machts auch Gott mit ſeinen Gliedern der wahren Chriſten.
Vnd geſchicht alſo: Wann GOtt dem Menſchen ſeine Suͤnde in ſeinem Gewiſſen offenbaret/ vnnd jhm empfinden leſſet die krafft vnnd macht der Suͤnde/ den Stachel des Todes/ den Fluch des Geſetzes/ die Fewrigen Pfeile des Sathans:
So wird des Menſchen Seele ſo hoch betruͤbet/ vnnd felt in ſo groſſe Trawrigkeit/ daß ſie alles Menſchlichen vnnd Goͤttlichen troſtes beraubet wird/ vnd will ſich auch nit troͤſten laſſen/ wie David ſagt: Ihr duͤncket/ es ſein jhr alle Creaturen zu wieder.
Es kan ſie auch nichts erfrewen/ ſie achtet ſich alles troſtes vnwirdig/ ringet mit der verzweyffelung/ vnnd kempffet mit der Hellen/ fuͤhlet der Hellen angſt.
Das iſt der rechte morſus inferni/ ja die Helle ſelbſt/ die keinen troſt zuleſt/ ſondern da iſt eitel angſt/ zittern vnd zagen.
Da hat dañ GOtt warlich einen ſolchen Menſchen recht in die Helle gefuͤhret/ nicht zwar Leiblich/ ſondern Geiſtlich nach der Seelen.
Vnd gehet jm gleich wie dem Herrn Chriſto am Oelberge/ da er anfieng zu trawren/ zittern vnd zagen/ mit dem Tode zu ringen.
Teuffel hat vber keine Crea turmacht.
Wie vnnd woraus die hohen Anfechtũgen entſte hen.
Pſal. 77.
inferni morſus Baͤche Belial.
Pſal. 18.
Warumb aber GOtt ſolches bißweilen zuleſſet/ daß ſeine gleubige Kinder/ die in Chriſtum getaufft/ vergebung der Suͤnde haben/ durch den Glauben ſind gerecht gemacht/ vnd zum ewigen Leben auffgenommen/ von leidigen Teuffel ſo kleglich vnd jemmerlich mit ſchweren helliſchen gedancken angefochten/ gequelet/ vnd zu geiſtlichen Maͤrterer gemacht werden/ iſt ohne noth/ daß wir darnach forſchen/ es ſoll vns gnug ſeyn/ daß wir aus Gottes Wort verſichert ſeyn/ Gott ſelbſt hab vns dieſe Anfechtung zugeſchicket.
Was nun von Gott kompt/ das gereichet den Menſchen nicht zum verderben/ ſondern zur Seligkeit/ darzu dann alles dienẽ muß/ was denen wiederfehret die Gott liebẽ.
Doch ſind auch etliche vrſachen geoffenbaret/ warum̃ der gnedige vñ trewe Gott ſeinẽ lieben Kindern/ ſolche hohe Anfechtungen wiederfahren leſſet.
Anfechtũgen alle gut zur Scligkeit.
Rom. 8.
1. Dz wir die Krafft der ſuͤnde/ welche iſt der Stachel des Todes/ wie S. Paulus ſpricht:
Der Stachel des Todes iſt die Suͤnde:
Die Krafft aber der Suͤnde iſt das Geſetz recht verſtehen lernen/ den Fluch des Geſetzes/ den Zorn Gottes wieder die Suͤnde/ vnnd ſein geſtrenges Gericht vñ Gerechtigkeit/ vnd die groſſe Tyranney des Teuffels.
Dañ das hengt alles an einander/ daruͤber ď Koͤnig Hißkia klagt Eſa. 38.
Da er winſelt wie ein Kranich/ vnnd kirret wie eine Taube/ da jhm vmb troſt ſehr hange war.
1. Cor. 15. Vrſachen der Anfechtungẽ.
2. Daß wir die hochheit vnd wirdigkeit des Leidens Chꝛiſti vñ ſeine groſſe wolthaten der tewren Erloͤſung erkennen lernen/ daß er vns von der ewigen Hellenangſt vnd Pein erloͤſet durch ſeine Seelenangſt/ Pſal. 22.
3. Daß wir dem Ebenbilde Chriſti ehnlich werden/ Rom. 8.
4.
Daß wir die Krafft des Worts Gottes/ vnd den Goͤttlichen Troſt darin ſchmecken lernen/ Eſa. 28.
Die Anfechtung lehret auffs Wort mercken.
5. Daß wir Glauben/ Liebe/ Hoffnung/ Demut/ Gedult/ Gebet vben lernen/ auff daß vnſer Glaube koͤſtlicher erfunden werden dann das vergengliche Gold/ durchs Fewer bewehrt/ 1. Petr. 1.
6.
Auff daß wir hernach deſto krefftiger getroͤſtet werden/ wie S. Paulus ſpricht:
Wie wir des Leydens Chriſtiviel haben:
So werden wir auch deſto reichlicher getroͤſtet werden.
2. Cor. 1.
7. Auff daß wir im ewigen Leben deſto herrlicher werden/ Rom. 8. doch daß wir mit leidẽ/ auff daß wir auch mit zur herrligkeit erhoben werden.
Vnnd wann wir gleich dieſen hohen Nutz nicht wuͤſten/ noch GOttes Raht verſtuͤnden/ ſollen wir vns daran gnuͤgen ſaſſen/ daß wir alſo verſuchet werden.
Dann ſind vnſere Haar auff vnſerm Heupte gezehlet/ wie vielmehr will Gott der Herr vnſere Seele behuͤten/ das dieſelbe nicht durch den Teuffel in verzweyffelung geſtuͤrtzet werde.
Daraus verſtehen wir nun wol/ daß aus dieſen Anfechtungen niemand erretten kan dann Gott allein durch Chriſtum/ der den Sathan vnd die Welt vberwunden/ Joh. 12. vnd 16. Darumb allein bey Chriſto/ vnd ſonſt bey keiner Creatur huͤlffe/ raht vnd troſt in dieſen noͤten zu ſuchen.
In hohen Aufechtũgen allein bey Chriſto raht vnd troſt zu ſuchen.
2. Sollen wir die hohen Anfechtungen nicht anſehen/ als zeichen des zorns Gottes/ ſondern als zeichen der gnaden/ alldieweil vns Gott in die Zahl derſelbigen bringen vnd auffnehmen will/ die er in dieſer Welt ſo hoch verſuchet hat/ als da iſt der H. David/ der im 18. Pſalm klagt: Des Todes Bande vmbfiengen mich.
Vnd im gantzen 88. Pſalm klagt er vber Seelen vnd Hellenangſt.
Der Prophet Jeremias/ am 20. wuͤnſchet/ daß ſeiner Mutter Leib ſein Grab geweſen weer/ vnd er nicht lebendig ans Liecht were kommen/ ſo duͤrfft er ſolch vngluͤck nicht ſehen.
Item der H. Job/ der da ſpricht am 6. Wann man meinen jammer auff einer wagen wegen moͤchte/ ſo wuͤrde er ſchwerer ſein dañ der Sand am Meer/ Meine Seele wuͤnſchet erhangen zu ſeyn.
Item S.
Paulus/ welchen des Sathans Engel mit Feuſten geſchlagen.
2. Cor. 12. Ja der Sohn Gottes ſelbſt/ wie zittert ſein heiliger Leib/ wie zaget ſeine Seele/ wie rufft er:
Mein Gott/ mein Gott warumb haſtu mich verlaſſen?
Groͤſte Heiligen haben die groͤſten Anfechtũgen erduldet/ vnnd ſind doch bey Gott in gnaden geweſt.
Aus dieſen Exempeln lernen wir/ daß wir nicht die erſten ſeyn/ die mit ſo hohen Anfechtungen verſuchet vnd gequelet worden ſeyn/ ſondern daß es auch zuuor den allerhoͤheſten Heiligen wiederfahren ſey.
Daraus wir den Troſt ſchepffen ſollẽ/ daß wie jenne in dieſer Todtsnoth/ vnd Hellenangſt nicht ſind verlaſſen:
Alſo werde Gott vns auch erretten.
Vnd gleich wie Leibliche Kranckheiten/ Verfolgungen/ vnd dergleichen/ Zeichen der Liebe GOttes ſind/ dardurch vns Gott ſeinem Sohn ehnlich machen wolle/ vnnd wir alſo ſolch Leiblich Creutz Chriſto geduͤltig nachtragen muͤſſen/ wieviel mehr muß ein Zeichen der gnaden ſeyn/ vnnd einer groſſen zukuͤnfftigen Herrligkeit/ wann er nicht allein vnſerm Leibe/ ſondern auch der Seelen jr Creutz aufflegt/ dieſelbige leſſet kempffen/ vnnd weidlich ſchwitzen/ auff daß der Menſch am Leibe vnnd Seele leide/ vnnd ſeinem Herrn Chriſto deſto ehnlicher werde?
Dann gleich wie der H. Leib Chriſti in ſeinem Leydẽ voller ſchmertzen vñ kranckheit war vom Haupt biß auff die Fußſohlen/ vnnd ſeine allerheiligſte Seele volle jammers/ trawrens vñ zagens:
Alſo muß ſein geiſtlicher Leib/ alle ſeine geiſtliche Glieder vnd gleubigen dieſes ſchmertzens innerlich vñ euſſerlich theilhafftig werdẽ/ auff daß auch ſein gantzer geiſtlicher Leib voller ſchmertzen werde/ gleich wie er war in ſeinem Leyden.
Vnnd das meinet S. Paulus/ als er ſpricht Col. 1. Ich erſtatte an meinem Fleiſch/ was noch mangelt an den Truͤbſaln des Leibes Chriſti.
Biſtu nun ein wahres Glied an dem Geiſtlichen Leibe Chriſti/ ſo muſtu die ſchmertzen mittragen/ auff daß erſtattet werde/ was noch mangelt an den Truͤbſaln/ auff daß ſie voll werden.
Darumb wir vns der Truͤbſaln frewen ſollen/ weil dieſer zeit leyden nicht werth iſt der Herrligkeit/ die an vns ſoll geoffenbaret werdẽ.
Daß wir derwegen jn ſolchen hohen Anfechtungen den Veterlichen Zorn Gottes lernen mit gedult tragen/ vnnd der huͤlffe GOttes erwarten/ im Gebet nicht muͤde werden/ ſondern gedencken: Diß iſt die zeit des Zorns/ wie es ſich anſehen leſt/ Die gnadenzeit wird auch kommen/ wann der Zorn aus iſt/ Eſa. 54.
Iſt Leiblich Creutz ein zeichen dergnadẽ/ viel mehr der Seelen Creutz.
Geiſtlicher Leib Chriſti/ muß auch vol ſchmer tzẽ werdẽ/ biß alle Geiſtliche Glieder Chriſto ehnlich werden.
Rom. 8.
Mich. 7.
3. Soll vns das hertzlich troͤſten/ daß in ſolchem ſchweren Seelenkampff vnnd ſtreit der Herr Chriſtus vns den Sieg hat verheiſſen vnd zugeſagt/ obs wol hart zugehet/ wie der Herr ſpricht Johan. 16.
Siehe es kompt der Fuͤrſt dieſer Welt/ vnd hat nichts an mir.
Seit getroſt Ich hab die Welt vberwunden/ denn gleich wie Davids Sieg wieder den Goliath/ des gantzen Iſraels Sieg war/ alſo iſt Chriſti Sieg/ aller gleubigen Sieg.
Apoc. 12.
Nun iſt das Heyl vnd die Macht/ vnd das Reich vnſers Gottes ſeines Chriſti worden/ weil der verworffen iſt/ der ſie verklagt Tag vnd Nacht vor Gott/ vnd ſie haben jhn vberwunden durch des Lambs Blut/ vnnd durchs Wort jhrer Zengnuͤß.
Vnd ob wol der Teuffel/ der Gathan die Angeſochtenen mit dieſen Fewrigen Pfeilen ſcheuſt/ vnd jhnen einbleſet: Du biſt verdampt vnnd verloren/ Gott hat dich verſtoſſen/ du biſt mein/ hoͤre auff zu hoffen/ zu gleuben/ zu beten/ es iſt aus:
So Sprich: Hoͤre Teuffel/ du haſt nicht macht mich zu verdammen/ das Gericht iſt dir nicht befohlen/ oder das Vrtheil zu ſprechen/ wer verloren oder verdampt ſein ſolle/ ſondern die gleubigen ſollen die Welt vnd die Teuffel am Juͤngſten Tage richten/ 1. Cor. 6. Ja der Sohn Gottes hat den Fuͤrſten dieſer Welt ſchon gerichtet/ Joh. 16.
Chriſti Sieg iſt aller Gleit bigen.
4. Ob man wol der greulichen leſterung des Sathans ſich nicht erwehren kan/ welches man nennet den Spiritum blaſphemiæ:
Dennoch weils erſtlich wieder des Menſchen willen geſchicht/ vñ zum andern der Menſch zwar dawieder ſtrebet mit ſeufftzen/ gedencken/ beten/ mit Hertzen vnd Munde ſich wehret/ kan aber nicht/ vnd muß die leſterung leiden/ ſo ſoll er dieſen troſt merckẽ/ daß jm Gott dieſe leſterung nicht zurechnet.
Weils wieder ſeinen willen geſchicht/ ſo ſind die Leſterungen nicht ſeyn/ ſondern des Teuffels/ er muß es nur leiden/ wie David klagt Pſ. 77.
Ich muß das leiden/ die rechte Hand des Herrn kan alles endern.
Dann ſolche Leſterung eſt paſſio animæ, es iſt ein leyden der Seelen/ non actio, nit ein werck der Seelen/ darumb rechnets Gott nicht zu.
Dann es gehet gleich als wann die Feinde fuͤr der Stadt Fewr hinein ſchieſſen/ das kan man jhnen nicht wehren/ man muß ſie jhren muhtwillen treiben laſſen/ aber dem Fewr wehren wie man kan: Vnd Hißkia dem Rabſace nicht wehren konte ſeine Leſterung:
Alſo kan man auch dem Sathan nit weren daß er nicht außſpeye ſolche Helliſche Funcken.
Das laß deine Seele leyden mit ſchmertzen vnnd ſeufftzen/ Rede aber die Leſterung nicht aus/ ſondern halt deinen Mund zu/ wie Jeremias Thren. 3. vnnd dempffe das inwendige Fewr/ daß es nit außſchlahe.
Ja weil ſolche Anfechtungen wieder deinen willen geſchehen/ ſo iſt noch verhanden der kempffende Glaube/ darwider die Anfechtung ſtreitet.
Troſt wie der die Fewrige Pfeile des Sathans.
Eſ. 36.
5.
So iſt das noch ein groſſer troſt/ wann noch ein Seufftzerlein im Hertzen iſt/ das nach Gott ſeufftzet/ vnd noch ein Woͤrtlein oder Spruͤchlein aus Gottes Wort verhanden iſt.
Dañ das iſt noch dz kleine Fuͤncklein des Glaubens vñ Geiſies/ ſo da iſt als ein glim̃endes Toͤchtlein:
Das wird GOTT nicht außleſchen laſſen/ ſondern in der groͤſten Schwachheit erhalten.
Dann das iſt eine gewiſſe Proba/ daß der H. Geiſt noch da iſt/ wiewol tieff/ tieff verborgen.
Datumb ſol man nicht alsbald verzagen.
Dañ gleich wie der Leib noch nicht todt iſt/ wann ſich das Hertz vnd Othem noch reget: Alſo iſt der Geiſt Gottes vnd Glaube noch nicht gentzlich hinweg/ wann nur noch ein kleines dunckeles Seufftzerlein/ vnnd ein Woͤrtlein Gottes verhanden iſt.
Dann das iſt noch das geiſtliche innerliche Leben der Seelen/ die noch nicht gentzlich todt iſt.
Vnnd das muß man ſo lang vor lieb nehmen/ biß der frewdige Geiſt wiederkompt/ vnd die Seele wieder gentzlich geſund wird.
Dann Ich ſetze den Fall/ es konte ein Menſch nicht mehr beten/ ja auch nit mehr ſeufftzen/ ja auch nit mehr ans Gebet gedencken.
Da ſcheinets wol/ als were es alles aus:
Dennoch wann jm angſt vnd bange darnach iſt/ er wolte gern beten/ kans aber nicht/ thut jhm wehe in ſeinem Hertzen/ vnnd das iſt ſeine groͤſte klage vnd angſt/ daß ers nicht kan/ Den- noch ſo betet er eben damit/ daß ers klaget/ er koͤnne es nicht/ vnd das jhm innerlich wehe thut/ daß er nicht kan beten/ vnd daß jhm hertzlich leyd iſt/ Eben damit betet er am hefftigſten.
Vnd das iſt das vnaußſprechliche ſeufftzen des Geiſtes/ Rom. 8. Vnd da wirds wahr/ was Eſaias geſagt hat am 41.
Die Armen vnd Elenden ſuchen Waſſer/ vnnd iſt nichts da/ jhre Zunge iſt verdorret fuͤr durſt/ Aber Ich der Herr will ſie erhoͤren/ Ich der Gott Iſrael will ſie nicht verlaſſen.
Zeichen/ das in Anfechtungẽ der Glaube noch da iſt.
Was das rechte Gebet in Anfechtung ſey.
6. Ob gleich ein Hertz noch ſo hart angefochten iſt/ vnd elend:
So bezeuget doch Gottes Wort/ daß GOtt in jhm wohne/ vnd nicht der Sathan.
Der Sathan iſt drauſſen/ darumb ſtuͤrmet er als ein Feind dein Hertz mit ſeinen liſtigen anleuffen.
1. Joh. 4.
Der aber in vns iſt/ iſt groͤſſer dann der drauſſen in der Welt iſt.
Vnd Eſa. 41. Fuͤrchte dich nicht/ Ich bin bey dir.
Weil nun dieſe Seelennoht das allergroͤſſeſte Elend iſt/ daß einem Menſchen wiederfahren kan/ vnnd aber Gott verheiſſen hat/ daß er die Elenden anſehe/ ja bey jnen wohne/ vnd Chriſtum geſand hat den Elenden zu predigen/ vnd alle Trawrigen zu troͤſten/ vnd auch der Sohn Gottes Matth. 11. ſolche Elende zu ſich ruffet/ ſo ſoll keiner in ſolchem Elende verzagen.
Dann ſolche Leute hat Gott befohlen zu troͤſten/ Eſa. 35. Stercket die muͤden Hende/ erquicket die ſtraucheln Knie/ ſagt den verzagten Hertzem Seit getroſt/ fuͤrchtet euch nit/ vnd Gott hat geſagt:
Meine Krafft iſt in den ſchwachen mechtig.
Vnd Paulus ſagt 2. Cor. 12. Wañ ich ſchwach bin/ ſo bin ich ſtarck:
Ja es iſt doch noch Gottes gnade bey dem Menſchen/ wenn jm gleich des Sathans Engel mit Feuſten ſchlegt.
1. Corinth. 12.
Denn eben zu der zeit ſprach GOtt zu Paulo/ laß dir an meiner gnade gnuͤgen.
Eſa. 41.
Eſa. 66.
Eſa. 61.
7.
So hat man kein Exempel/ das Gott jemals einen Menſchen in ſolchem Elende/ vnd hohen Anfechtungen hette verlaſſen/ ſondern vielmehr zeugnuͤß/ daß wann Gott einen Heiligen im Ofen des Elendes wol geleutert vnd geſchmoltzen/ die Erloͤſung gewiß darauff erfolget.
Vnnd das iſt ein groſſer troſt/ wann das Pruͤffeſtuͤndlein aus iſt/ vnnd der Menſch die Proba außgehalten/ gewiß die Erloͤſung kommen wird.
Dann wann die zeit der Truͤbſal ein Ende hat/ ſo koͤmpt die Frewde vberſchwenglich/ Vnd Job am 5. Selig iſt der Menſch den GOtt ſtrafft.
Darumb weigere dich der Zuͤchtigung des Allmechtigen nicht/ Dann er verletzet vnd verbindet/ er zerſchmeiſt/ vnnd ſeine Hand heilet.
Auß ſechs Truͤbſaln wird er dich erloͤſen/ vnnd in der ſiebenden wird dich kein vbel ruͤhren.
Er fuͤhret in die Helle/ vnnd wieder herauß.
Darumb ſoll kein Menſch verzagen in ſeinen hohen Anfechtungen/ ſondern eine kleine zeit lernen des Herren Zorn tragen/ biß die Sonne der Gnaden wieder auffgehet.
Dann den Gerechten gehet immer das Liecht wieder auff im Finſterniß/ vnnd freude den frommen Hertzen.
Eſa. 48.
Nach der Anfechtung wird man gewiß getroͤ ſtet.
Pſ. 97. 112.
8. Taulerus zehlet die hohen Anfechtungen vnter ſonder gaben Gottes/ vnd beſchreibet ſie alſo:
In groſſen Anfechtungen nimpt Gott alles dem Menſchen was er jhm zuuor geben hat/ vnd will den Menſchen recht vnd ſich ſelbſt zum grunde weiſen/ vnd will daß der Menſch ſehe vnd bekenne/ was er von jhm ſelbſt habe vnd vermoͤge/ vnd wie er ſich in dieſer entziehung ſeiner gnade/ halten wolle:
Hie wird recht der Menſch von grunde gelaſſen/ daß er nit weiß von Gott/ noch von gnade/ noch von Troſt/ noch von allem daß er je zuuor gehabt/ denn es wird jhm alles entzogen/ verborgen vnd genom̃en/ daß der Menſch denn nicht weiß wo er ſich hin wenden oder kehren ſoll.
In dieſer entziehung iſt dem Menſchen hoch von noͤten/ daß er ſich koͤnte haltẽ als es Gott von jhm haben will/ daß er ſich koͤnte laſſen den freyen willen Gottes/ vnnd ſeinen Vrtheil.
Es iſt wol ein groſſes daß die H. Maͤrterer jr Leben durch Gottes willen gelaſſen haben/ denn ſie hatten Gottes troſt von jnen/ daß ſie alle marter vor ein geſpoͤt hielten/ vnd froͤlich ſtuͤrben/ aber es iſt kein Leyden dieſein gleich/ wenn man Gottes vnd ſeines troſtes entperen muß/ denn das gehet vber alle ding.
Denn hie ſtehet im Menſchen wieder auff alles Vngluͤck vnd gebrechen/ vñ Anfechtung die der Menſch zuuor vber wunden hat/ die fechten den Menſchen wieder an/ in in der allerſchwereſten weiß/ viel mehr denn da der Menſch in Suͤnden lag: Hie ſolte ſich der Menſch demuͤtiglich leyden/ vnd ſich den Goͤttlichen willen laſſen/ ſo lange als es GOtt von dem Menſchen haben wolte.
Solche Leute nennet auch Taulerus die Geiſtlichẽ Maͤrterer/ denn ſie werden alles Geiſtlichen Troſtes beraubet/ daß ſie nicht wiſſen wohin ſie ſich kehren ſollen/ vnd werden ſehr gepeiniget inwendig/ wenn ſie ſehen/ daß andere Menſchen gnade vnd gaben des Troſtes haben/ die ſie nicht haben/ vnd meinen allezeit es ſey jhre Schuld daß ſie die gnade auch nicht haben.
Vnnd ob ſie gleich mehr fleiß dar zu thun/ ſo werden ſie doch inwendig immer duͤrrer vnnd inwendig haͤrter denn ein Stein/ vnnd koͤnnen vnterweilen kein gedult haben/ vnnd werden alſo mehr mißtroſtig vnd gepeiniget/ vnd jhnen duͤncket ſie erzuͤrnen Gott in allen dingen/ vnnd das iſt jhnen von Hertzen leid.
Endlich begeben ſie ſich in die gedult wiewol es jhnen ſchwer wird/ vnd leyden ſich biß es GOtt wandelt/ denn ſie ſehen wol daß ſie nicht fuͤrder moͤgen kommen.
Vnnd dardurch werden ſie den Heiligen gleich/ in einer viel edlern weiſe/ denn ſo werden ſie Chriſto ehnlicher/ deſſen Leben voll war des Leydens.
Dieſe Geiſtlichen Maͤrterer ſind die Ermeſten/ vnter allen ſo da leben nach jhren Gedancken/ aber fuͤr Gott ſind ſie die reichſten/ ſie ſind die allerferneſten von Gott nach jhren Gedancken/ vnnd ſind doch Gott die allernegſten/ Sie ſind nach jhren Gedanckẽ die aller verworffeſten von Gott/ vñ ſind doch die aller außerkorneſten.
Sie ſind nach jhren empfinden Gott die aller vngetreweſten/ wiewol ſie jhm ſind die aller getreweſten vñ Ernſthafften ſeine Ehre zufordern/ vnd ſeine vnehr zu hindern/ denn darumb leiden ſie.
Sie befinden ſich angefochten mit mancherley dingen/ darin ſie nicht verwilligen wollen/ welches jhnen ein ſchwerers leyden anthut/ denn daß ſie des natuͤrlichen Todes ſterben ſollen/ denn ſie wollen gerne jhre Gebrechen vberwinden/ vnd die Tugend vben/ vnd koͤnnen doch nit/ daß macht jnen ein groffes Leyden/ vnnd inwendige bekuͤmmernuͤß/ als ob ſie Helliſche Pein litten/ vnnd das koͤmpt jhnen von groſſer trewe vnd liebe ſo ſie zu Gott tragen/ wiewol ſie daſſelbe an jhnen nicht wiſſen.
Sie halten ſich fuͤr die allerboͤſeſten Menſchen die in der Welt ſeyn/ vnnd ſind die aller reineſten vor Gott:
Darumb ſollen ſie in ſtiller gedult vnnd ſanfftmut außwarten/ denn leyden ſie es nicht gedultig auß/ ſo verlengern ſie es.
Deñ nach dieſer finſtern Nacht kompt ein klares Liecht/ welches ſie ſo hoch erfrewet in der Liebe Gottes/ daß ſie es nit außſprechen koͤnnen/ gleich wie ſie zuuor jre Trawrigkeit nicht haben koͤnnen außſprechen.
Das L IV. Capittel.
Troſt wieder die innerliche/ heimliche/ verborgene Anfechtung des leidigen Sathans durch boͤſe/ leſterliche/ Hertzplagende/ vnruhige/ engſtigliche Gedancken.
Luc. 22. Siehe/ der Sathan hat ewer begert/ daß er muͤge ſichten wie den Weitzen/ Ich aber habe fuͤr dich gebeten/ daß dein Glaube nicht auffhoͤre/ vnnd wenn du bekehret wirſt/ ſo ſterdeine Bruͤder.
WAs der Sathan fuͤr ein grimmiger abgeſagter Menſchen Feind ſey/ bezeuget nicht allein Gottes Wort an vielen Orten/ als 1. Petri 5. Seid nuͤchtern/ ꝛc. Eph. 6. vnd Apoc. 12. Wehe euch/ die jhr auff Erden wohnet/ vnd auff dem Meer/ ꝛc. Vnd die Hiſtoria des H. Jobs/ ſondern die taͤgliche erfahrung ſtellers einen jeden fuͤr Augen in ſo vielen ſchrecklichen vnnd erbermlichen Exempeln vnnd fellen/ ja in ſo mancherley hohen vnnd gefehrlichen Anfechtungen/ mit welchen manches frommes Hertz geengſtet vnnd gequelet wird auff ſo wunderliche mancherley vnerhoͤrte weiſe/ daß ſich niemand dafuͤr huͤten kan:
Bald verſuchet er vnſern Glauben/ bald vnſern Bruff/ bald fichtet er vnſer Gebet an.
Welches vns alles fuͤrgebildet wird in der Verſuchung Chriſti Matth. 4. Darauß wir abnehmen koͤnnen/ daß es der Sathan nicht leſſet/ er verſuchet alle Menſchenkeinen außgenommen.
Denn ſo er vnſer Haupt den Herrn Chriſtum nicht vnuerſucht gelaſſen/ wie ſolte er doch einigen Menſchen vnuerſucht laſſen?
Dafuͤr vns der Herr warnet:
Wachet vnnd betet/ daß jhr nicht in Anfechtung fallet.
Teuffel leſ ſets nicht/ er verſtichet alle Menſchẽ.
Matt. 26.
Vnter andern Anfechtungen aber hat der Sathan auch dieſe/ daß er den Menſchen mit boͤſen/ leſterlichen/ ſchendlichen/ vnruhigen gedancken plaget/ dardurch er das Hertz engſtet/ martert vnnd quelet/ daß es nimmer froh kan werden.
Vnnd ſolche boͤſe gedancken ſind ſo geſchwinde/ ſo hefftig vnd gifftig/ daß man nicht ein Augenblick darfuͤr Friede hat.
Darumb ſie S. Paulus nennet Fewrige Pfeile des Boͤſewichts/ das iſt gleich wie ein offentlicher Feind eine Stadt mit Fewer engſtet: Alſo engſtet der Sathan das Hertze mit folchen Helliſchen ged ancken.
Vnd gleich wie ein vergiffter Pfeil ein ſchmertzhafftige Wunden machet vñ vnleidliche wehetage: Alſo machen die Fewrige Pfeile des Teuffels ſolche angſt vnd heimliche ſchmertzen der Seelen/ die kein Menſch außreden kan/ dargegen alle Leibesſchnierßen/ ja alles vngluͤck nichts zu rechen iſt.
Wieder ſolche heimliche innerliche Anfechtunge/ darauß groſſe Seelen angſt entſtehet.
Wollen wir nun etliche troſtgruͤnde auß Gottes wort anhoͤrẽ.
Eph. 6.
1.
So redet der Herr dieſe Wort ſiehe ďSatan hat ewer begeret gar patheticè ans/ das iſt/ durch ein Hertzlich mittleidẽ/ vnd beklaget dardurch vnſer Elend mitleidentlich/ darum̃ iſt dz gewiß/ dz ſolche Anfechtung kein zeichen ſind des zorus Geltes/ vnd vngnade vber den Menſchen/ dz vns Gott dardurch wolle verderben/ vnd dem Sathan in die Rappauſe werffen/ ſondern es iſt eine ſcharffe Zucht Ruthe/ dardurch Gott der Herr den Menſchen demuͤtiget/ wie das Exempel S. Petri bezeuget/ daß ſeine Vermeſſercheit zu ſeiner ſchweren Verſuchung/ vnd Fall vrſach gabe: vnnd S. Paulus ſpricht.
Damit ich mich nicht vberhebe/ iſt mir gegeben ein Pfal ins Fleiſch/ nemlich/ des Sathans Engel der mich mit Feuſtẽ ſchlegt/ darfuͤr ich dreymal den Herren geflehet/ daß er von mir wiche/ Aber er hat zu mir geſagt:
Laß dir an meiner Gnaden genuͤgen.
Dann meine Krafft iſt in den Schwachen mechtig.
Dieſer Spruch S.
Pauli lehret vns dreyerley.
Erſtlich das S.
Paulus/ vnnd alle die alſo angefochten werden/ durch ſolche ſchlege des Sathans gedemuͤtiget werdẽ.
2. Daß es durch Gottes Raht geſchehe.
3. Das gleichwol ein ſolcher angefochtener Menſch bey Gott in gnaden ſey/ ob jhn gleich der Teuffel noch ſo ſehr anfechtet:
Wie der Herr hie ſpricht:
Laß dir an meiner gnade genuͤgen.
Zu welchẽ Ende vns Gott verſuchen leſſet.
2. Cor. 12.
Den andern Troſt gibt vns der Herr mit dieſen Worten.
Der Sathan hat ewer begehret.
Da hoͤren wir/ daß der boͤſe Feind wol begehret ſeine Fewrige Pfeile mit hauffen wider vns außzuſchieſſen/ aber er darff nicht/ es wird jhme nicht alle wege zugelaſſen/ er muß erſt Gott darum̃ fragen.
Vnd wanns jhm gleich Gott erlaubet/ ſo ſetzet er jhm doch ein ziel/ vnnd helt jhn wie ein Kettenhund.
Darumb S. Paulus ſaget 2. Cor. 10. GOtt iſt getrewe/ der euch nicht leſſet verſuchen vber ewer vermoͤgen.
Da ſpricht S. Paulus Gott leſt dem Sathan nicht zu er iſt getrew:
Solches bezeuget das Exempel Jobs:
Da der Sathan ſprach erlaube mir:
Gott ſetzet jhm aber ein gewiſſes ziel.
Den dritten troſt gibt vns der Herr/ da er ſpricht:
Ich aber habe fuͤr dich gebeten/ daß dein Glaube nicht auffhoͤre.
Wie der Herr fuͤr vns gebeten hab/ bezeuget das 17. Capittel Johannis/ da er ſeine Gleubige hoch vnnd thewer ſeinem Himliſchen Vater befihlet/ daß er ſie beware/ fuͤr den argen/ vñ daß der Vater in jhnen/ vnd ſie in jhm bleiben muͤgen/ daß er ja keinen moͤge verlieren von denen ſo jm Gott gegeben hat.
Diß Gebet wird alle angefochtene betruͤbte Hertzen erhalten/ daß ſie durch den Glauben in Chriſto bleiben/ vnnd Chriſtus in jhnen auch durch den Glauben den Sieg behalten vnd vberwinden.
Job. 1.
Dem Teuf fel in den verſuchun gẽ ſein ziel von Gott geſetzt.
Chriſti Vorbitt fuͤr vns in vnſern Anfechtũgen.
Den 4. Troſt gibt vns der ſchoͤne Spruch Joh. 17.
Wie der Herr fuͤr vns gebeten/ vnd was er von Gott erbeten/ nemlich daß wir in Chriſto/ vñ Chriſtus in vns bleiben moͤge.
Nun ſpricht S. Johannis in der erſten am 4.
Der in euch iſt/ iſt groͤſſer denn der in der Welt iſt.
In einem jeden Chriſten wohnet Chriſtus durch den Glauben.
Dieſer herrliche Gaſt iſt gleichwol bey dir/ vnnd wohnet in deiner Seele/ wann dich gleich der Sathan noch ſo hefftig anficht/ Muſte doch der Herr Chriſtus ſelbſt beyden daß er vom Teuffel verſuchet wurde/ vnd war doch GOtt in jhm/ das iſt/ die gantze Fuͤlle der Gottheit wohnet in jhm Leibhafftig vnd Perſoͤnlich/ Derhalben darffſtu nicht gedencken/ das darumb der Herr Chriſtus nicht in dir fey/ ob du gleich verſuchet wirſt/ haſtu nun den Herren Chriſtum bey dir/ ſo laß den Sathan immer hinſturmen/ Chriſtus wird ſein Haus vnnd Wohnung wol erhalten.
So iſt ja auch der heilige Geiſt bey dir welcher deiner Schwachheit hilfft vnnd vertrit dich bey GOTT mit vnaußſprechlichen Seufftzen/ welches Seufftzen du ja in deinem Hertzen empfindeſt/ vnd damit vberzeuget wirſt/ daß der heilige Geiſt in dir iſt.
Der auch nicht von dir weichen wird/ wie der Herr ſpricht/ Johan. 14.
Ich will euch einen andern Troͤſter geben/ der bey euch bleiben ſoll ewiglich.
So hat auch GOTT geſagt/ daß er in den betruͤbten Hertzen wohne.
Kein betruͤbter Hertz kan auff Erden ſein dann ein ſolch Hertz/ ſo vom Teuffel angefochten wird/ ich ſehe an den Elenden ſpricht Gott der Herr Eſ. 57. Diß iſt aber ein rechter Elender.
Chriſtus bey vnd in vnſern Anfechtũgen.
Den fuͤnfften Troſt gibt vns das Woͤrtlein:
Das dein Glaube nicht auffhoͤre:
Ach wie iſt vns diß ein groſſer troſt daß vns der Herr hier vertroͤſtet vnſer Glaube ſolle nicht auffhoͤren:
Es ſoll allezeit noch ein Fuͤncklein des Glaubens bleiben/ das glimmende Toͤchtlein ſoll nicht gar verleſchen/ Obs gleich noch in ſo groſſer ſchwachheit zugehet:
Daß wir offt dencken der Glaube ſey gar erloſchẽ/ Weil wir keinen troſt empfinden koͤnnen: Dennoch ſol der Glaube nit auff hoͤren ſpricht ď Herꝛ:
Ja ſprichſtu wobey ſol ich das mercken.
1. an deinem verlangen nach dem Glauben:
Denn gerne wollen gleuben vnnd ein verlangen haben nach dem Glauben/ das iſt das lebendige warhafftige Fuͤncklein des Glaubens.
2. Merckeſtu daß du in hohen Anfechtungen/ den Glaubẽ noch haſt an deinem Kampff vnd ſtreit/ mit den Anfechtungen/ wann du mit jnen kempffeſt/ deñ wo der kampff vnnd ſtreit iſt/ da iſt der Glaube/ den Kampff aber vnnd Streit merckeſtu darbey/ daß dir ſolche Anfechtungen vnd boͤſe leſterliche gedancken wieder deinen wilſen wiederfahren/ vnnd thut dir ſo wehe/ als wann man dich mit Feuſten ſchluͤge/ Was nun wieder des Menſchen willen geſchicht/ das iſt der Kampff des Glaubens/ das rechnet dir Gott nicht zu zur Suͤnde.
Denn das iſt allein verdamliche Suͤnde/ darein der Menſch verwilliget.
Der boͤſe wille beflecket des Menſchen Seel.
Hette Adam nicht verwilliget in des Teuffels eingeben/ ſo were er rein geblieben von allen Suͤnden.
So bald er aber ſeinen willen in des Teuffels willen gab/ da fiel er in die Suͤnde: Alſo iſt das keine Suͤnde was der Menſch wieder ſeinen willen leiden muß.
Wann der Feind/ ſo fuͤr der Stadt ligt/ Fewr hinein ſcheuſſet/ daß muß man zwar leyden/ Aber gleichwol zu ſehen/ daß mans leſche ſo viel man kan.
Alſo koͤnnen wir armen Menſchen dem Sathan nicht weren/ daß er nit ſeine Fewrige Pfeile in vnſer Hertze ſcheuſſet/ Aber weil wir nit darein verwilliget/ ſondern wiederſtreben denſelben/ ſo muͤſſen ſie endlich verleſchen/ vnd koͤnnen vns nit ſchaden:
Da ſehen wir dann das vnſer Glaube nit auffhoͤre/ So nun vnſer Glaube nit ſoll auffhoͤren/ So muß endlich der Sieg folgẽ/ derſelbe gibt vns den ſechſten Troſt/ nach dem herrlichen Spruch Johan. 16.
Siehe/ es kompt der Fuͤrſt dieſer Welt/ vnd hat nichts an mir.
Seid getroſt/ ich habe die Welt vberwunden.
Alles was Chriſtus gethan hat/ das hat er vns zu gute gethan/ dann er iſt vnſer mit allem ſeinem verdienſt vnd Wolthaten.
Darum̃ weil er den Sathan vberwunden hat/ ſo hat er jhn nicht allein fuͤr ſeine Perſon vberwunden/ ſondern fuͤr vns alle/ wie ſolches das Vorbilde des Streits Davids mit dem Goliath bezeuget.
Welcher ſtreit zu dem Ende angefangen war/ das/ wann Goliath den Sieg behalten wuͤrde/ vnd David ſchlagen/ ſo ſolten alle Kinder Iſrael der Philiſter Knechte ſeyn: Wuͤrde aber der David den Goliath ſchlagen/ ſo ſolten alle Philiſter Iſraels Knechte ſeyn.
Gleich wie nun Davids Sieg fuͤr das gantze Volck galt: Alſo gilt Chriſti Sieg vnnd vberwindung fuͤr alle Gleubigen.
Darumb iſt Chriſti Sieg vnſer Sieg.
Wie S. Paulus ſpricht/ Seit ſtarck in dem Herrn vnd in der macht ſeiner ſtercke/ ꝛc. Item/ GOtt ſey danck der vns den Sieg gegeben hat durch vnſern Herren Jeſum Chriſtum.
Eſa. 42.
Wobey zu mercken/ das der Glaube nicht auffhoͤret in Anfechtungen.
Chriſti Sieg vber dem Teuffel iſt vnſer Sieg.
Eph. 6.
1. Cor. 15.
Den ſiebenden Troſt geben vns die Exempla der Heiligen die auch hefftig vom Teuffel angefochten wurden/ dauon der Herr hie ſpricht/ vnd wann du dermal eines bekehret wirſt/ ſo ſtercke deine Bruͤder:
Damit weiſet vns der Herr auff die Exempel vnſer Mitbruͤder ſo auch vom Sathan angefochten werden.
Darumb ſagt S. Petrus 1. Petr. 5. Wiſſet daß ewre Bruͤder in der Welt eben daſſelbige Leyden haben.
Vnnd erſtlich das Exempel vnſers Herren Jeſu Chriſti ſoll vns billich troͤſten.
Der war GOttes liebſtes Kind/ dennoch ließ jhn Gott auffs hoͤheſte vom Sathan verſuchet werden/ alſo/ daß jhn auch der Sathan mit ſich gefuͤhret/ vnd nach ſeinem Muthwillen mit jhm gehandelt/ welches kein Menſch begreiffen kan/ daß der Sathan ſo viel gewalt haben ſoll.
Aber es iſt der ſtand der erniedrigung Chriſti geweſt/ da er ſich ſeiner Gßttlichen Majeſtat geeuſſert/ auff daß er als ein Menſch koͤnte verſuchet vnnd ſeinen Bruͤdern gleich werden.
Das Exempel Jobs/ das Exempel S.
Pauli ſoll vns auch troͤſten/ ꝛc.
Alle Heiligen haben Mordſtiche der altẽ Schlange gefuͤhlet.
Das LV. Capittel.
Vom verzug der Goͤttlichen Huͤlffe.
Habac.
2. Die weiſſagung wird ja erfuͤllet werden zu ſeiner zeit/ vñ wird endlich frey an Tag kommen/ vnd nicht auſſen bleiben.
Ob ſie aber verzeucht/ ſo harre jhr/ ſie wird gewißlich kommen/ vnd nicht verzjehen.
Siehe wer halßſtarrig iſt/ der wird keine ruhe in ſeinem Hertzen haben.
Dañ der Gerechte lebet ſeines Glaubens
IN dieſem Spruͤchlein troͤſtet vns der H. Geiſt wieder den Verzug Goͤttlicher huͤlffe.
1.
Welcher vns zwar ein verzug deucht/ Aber bey Gott iſts kein verzug/ ſondern ein ſtetiges eilen zur huͤlffe.
Dann dieweil der mechtige Gott nach ſeinẽ vnerforſchlichẽ allein weiſen raht einem jeden Menſchen ſein Creutz abgezehlet/ abgewogen/ vnd gemeſſen hat/ wie viel er leiden ſoll:
So leſſet GOtt der Herr immer eines nach dem andern ergehen/ vñ eilet/ damit die Zahl der truͤbſaln erfuͤllet werden/ vñ hilfft immer eins nach dem andern vberwinden biß ans ende.
Vñ daſſelbe deucht vns dann ein verzug Goͤttlicher huͤlffe.
Aber wir wiſſen nit/ wie ſehr Gott damit eilet/ biß die beſchloſſene Truͤbſal erfuͤllet werden.
Darumb was bey vns ein verzug iſt/ das iſt bey Gott ein ſtetiges eilen zur Erloͤſung.
Wie der Verzug der Huͤlffe zu verſtehen.
Wer aber halßſtarrig iſt/ das iſt im Creutz vngehorſam/ vngeduͤltig/ der wird keine ruhe im Hertzen haben.
Dann die gedult ſenfftiget vnd ſtillet das Hertz/ machets fein ruhig/ Die vngedult bringet groſſe vnruhe/ ja iſt die vnruhe ſelbſt.
Darumb ſpricht der Herr Chriſtus Matth. 11. Lernet von mir/ dann ich bin ſanfftmuͤtig/ vnd von Hertzen demuͤtig/ So werdet jr ruhe finden fuͤr ewre Seele.
Dz aber der Prophet ferner ſpricht:
Der Gerechte lebet ſeines Glaubens/ ſiehet er auff die verheiſſung der gnaden Gottes/ ſo der Glaube ergreifft.
Vnd von dieſem Troſt lebet die Seele/ vnd wird dardurch erquicket/ wie der Koͤnig Hißkia ſpricht: Herr/ dauon lebet man/ vnd das Leben meines Geiſtes ſtehet gantz vñ gar in dem ſelben.
Aus dem Vnglauben aber kompt vngedult/ aus der vngedult vnruhe/ aus ď vnruhe verzweiffelung/ aus der verzweiflung der ewig todt.
Darum̃ wird freylich der Gerechte ſeines Glaubens leben/ das iſt/ der gnaden Gottes leben/ vnd mit gedult der huͤlffe erwarten.
Leben vñ Todt der Seelen.
Eſa. 38.
2.
Dann es hat ein jegliches/ wie der Prediger Salomo am 3. ſpricht ſeine zeit/ vnd alles fuͤrnehmen vnter dem Himmel hat ſeine ſtunde.
Da wir hoͤren/ wie wir vnſer Creutz vnd Truͤbſal anſchawen ſollen/ nit alſo/ als vns ohn gefehr zugeſchicket wuͤrde/ ſondern daß eben die zeit von Gott verſehen vnd verordnet ſey/ darin wir leyden ſollẽ.
Derwegen wir in vnſerin Creutz vnſere Augen auffheben ſollen zu dem/ der alles in ſeiner Hand hat/ gluͤck vñ vngluͤck/ Armut vnd Reichthum̃/ Leben vnd Tod/ welches alles von Gott kompt/ wte Syrach ſpricht/ ja der auch die zeit vñ ſtunde der Truͤbſaln in ſeiner Hand hat.
Gott hat die ſtunde der Truͤbſal verſehẽ
Syr. 11.
Nemet euch deſſen ein Exempel von Joſeph.
Gott verhieng ſein Creutz vber jn in ſeiner Jugend/ vnd ließ jn darinnen ſtecken dreyzehen Jar/ biß Gott ſein wort ſandte/ vnd jn durchleuterte/ vnd erloͤſete/ wie der 105. Pſalm ſpricht:
Da wir ſehẽ/ wie jhm dieſer verzug hat zu groſſen nutz vnnd ehren dienen muͤſſen.
Dann da er verkaufft ward/ iſt er ſiebenzehen Jahr alt geweſen/ vnnd da jhn Gott aus dem Gefengnis erloͤſete/ war er dreiſſig Jahr alt/ tuͤchtig zum Regiment/ vnnd durchs Creutz wol bewehrt vñ herrlich gemacht.
In dieſer ſeiner Herrligkeit hat er achtzig Jahr gelebet.
Vnd iſt jhm das dreyzehen Jahrige Creutz wol belohnet wordẽ/ daß er hernach ſiebenmal dreyzehen Jahr in groſſer Herrligkeit gelebet hat.
Dann er iſt 120. Jahr alt worden.
Alſo ob wol mancher frommer Chriſt im Kercker der verfolgung ſchmach vñ kranckheit leidet/ ſo ſoll er doch wiſſen/ daß jhm von der ewigen Weißheit Gottes eine ſtunde der Erloͤſung verordnet iſt/ gleich wie jm die zeit der Truͤbſal von dem allein weiſen GOtt verſehen iſt.
Dann gleich wie ein weiſer Bawmeiſter oder Haußvater/ der ſeinem Geſinde arbeit aufferlegt/ weiß/ zu welcher zeit vnd zu welcher ſtunde ſie mit der arbeit koͤnnen fertig werden: Alſo hat der allein weiſe Gott einem jeden ſein Creutz alſo zugemeſſen/ daß er auch gewiß weiß die ſtunde/ in welcher es ſich endern ſol.
Vnd dann muß dem betruͤbten Hertzen die Huͤlffe zu der von GOttes Barmhertzigkeit verordneten ſtunde gewiß wiederfahren.
Verzug Goͤtlicher huͤlffe dienet vns zu groſſem Nutz.
3. Wie nun Gott der Allmechtige jhm die Zahl vnſer Truͤbſal vorbehalten: Alſo hat er jm auch die ſtunde vnſer Erloͤſung vorbehalten/ vnd daran ſollen wir vns begnuͤgen laſſen/ daß wir ſolches wiſſen/ vñ eingedenck ſein des Spruchs des Herren/ welchen er geſagt hat zu ſeinen Juͤngern/ Act. 1. Es gebuͤret euch nicht zu wiſſen ſtunde oder zeit/ welche der Vater ſeiner macht vorbehalten hat.
Als Gott der Herr den Kindern Iſrael jhre zukuͤnfftige ſtraffe des Babyloniſchen Gefengnis durch Moſen verkuͤndigen ließ/ ſprach er:
Iſt nit ſolches bey mir verborgen vñ verſiegelt in meinem Schetzen/ Deut. 32.
Da wir hoͤrẽ mit was groſſer vnerforſchlicher Weißheit/ GOtt die Menſchen Kinder regiert/ ſtraffe/ vnd zuͤchtige/ wie auch S. Paulus Act. 17. ſagt: Gott hat gemacht/ das von einem Blutstropffen aller Menſchen geſchlecht auff dem Erdboden wonet/ vnd hat ziel geſetzt/ vnd zuvor geſehen wie lang/ vnd weit ſie wohnen ſollen.
Da hoͤren wir/ wie Gott den Menſches jhres Lebens ziel geſetzet hat/ wie lang vnd wo ſie auff dem Erdboden wohnen ſollen.
Wie nun die zeit/ die man leben ſol von Gott kompt: Alſo iſt auch ď ort von Gott verſehen/ da man leben ſoll.
Dieſe aber von GOtt verſehene zeit vnd ort bringet einem jedẽ ſein Creutz vñ Truͤbſal mit ſich.
Die Stunde der Erloͤſung ſtehet bey Gott.
Gott hat auch den ort der Truͤbſal verſchen.
4. Wie nun Gott der Herr eines jeden gleubigen Creutz vnnd Truͤbſal jhre ziel/ zeit/ vnd ort/ geſetzet hat: Alſo hat er allen muthwilligen Menſchen/ ſo die vnſchuͤldigen beleidigen/ drucken/ leſtern/ ſchmehen/ verfolgen/ auch jhr zeit/ ziel/ vnd maß geſetzet.
Wañ ſie nun verſcheumet/ vnd jhren grimm alle außgegoſſen haben/ ſo wird der Gott/ des die Rache iſt einmal auffwachen/ wie Deut. 32. ſtehet:
Die Rache iſt mein/ Ich will vergelten/ zu ſeiner zeit ſol jhr Fuß gleiten.
Dañ die zeit jhres vngluͤcks iſt nahe/ vnd jhr kuͤnfftiges eilet herzu.
Es iſt wol ehe die Kirche Gottes von den Ketzern vnd Tyrannen grewlich biß auffs euſſerſte verfolget worden/ vnd hat Gott der Herr den Sathan eine lange zeit wol außbruͤllen vnnd außſcheumen laſſen/ Aber da jre zeit außgeweſen/ hat ſie Gott alſo geſtuͤrtzet/ das alle Welt mit Furcht vnnd zittern die gerichte Gottes anſchawẽ muͤſſen.
So ſeid nun geduͤltig/ lieben Bruͤder/ vnd ſtercket ewre Hertzen/ ſpricht S. Jacobus am 5.
Dann die Zukunfft des Herren iſt nahe.
Seufftzet nicht wieder einander/ auff daß jhr nicht verdampt werdet.
Siehe/ der Richter iſt fuͤr der Thuͤr.
Die Tyrannẽ haben auch jhr ziel vñ zeit.
Das LVI. Capittel.
Das man im wehrenden Creutz das Exempel der hohen gedult Chriſti ſol anſchawen/ vnd die kuͤnfftige ewige Hereligkeit/ dardurch alles Creutz gelindert werden kan/ wie groß es auch iſt.
Lu 1. 24. Muſte nicht Chriſtus ſolches leyden/ vnnd zu ſeiner Herrligkeit eingehen?
DEr ewige Son Gottes hat durch ſeine H. Menſchwerdung allen Menſchlichen jammer/ vñ elend an ſich genommen/ nicht gezwungen vnd aus noth/ ſondern aus Liebe/ auff daß er vns mit ſeinem eignen Exempel die gedult lehrete/ vnd die guͤldene Kunſt das Creutz zu tragen/ vnnd die Truͤbſal zu vberwinden.
Dann da er je ein Menſch werden wolte/ da muſte er auch annehmen/ was Menſchlich iſt/ das iſt/ Menſch lich elend/ vnd weil er allen Menſchen zu gute ſolte Menſch werden/ muſte er auch aller Menſchen Jammer an ſich nehmen.
Darumb von der ſtunde an ſeiner Geburt biß in ſeinen todt am Creutz iſt er nit ohn truͤbſal/ ſchmertzen vnd jammer geweſen.
Er hat alles Menſchliche elend erlitten/ groſſe armut/ wie er Matt.
8. ſpricht.
Die Vogel vnter dem Himmel haben jre Neſter/ die Fuͤchſe haben jre Loͤcher/ aber des Menſchen Sohn hat nit ſo viel/ da er ſein Haupt hinlege.
Er hat groſſe Verfolgung erlitten in ſeinem Ampt/ Es hat jn jederman gehaſſet/ belagẽ/ verleumbdet/ geleſtert.
In ſeinem Leyden iſt jm die hoͤheſte Schmach widerfahren/ Er iſt ď verachteſte vnter allen Menſchen geweſt.
Warumb wolten wir nit auch Verachtung vñ Schmach tragen?
Er hat fuͤr ſeine groͤſte Wolthaten den groͤſten vndanck bekom̃en/ fuͤr ſeine herrliche Wunderwercke Scheltwort/ fuͤr ſeine getrewe Lehre Verleumbdung.
Chriſtus aller menſchẽ elend auff ſich genom̃en.
Chriſti gantzes leben in dieſer Welt/ eitel Creutz Eſa. 53.
Alſo iſt Chriſtus fuͤr vns hergangen/ vnd vns den Weg zum Himmel gezeigt/ In deſſen Fußſtapffen muͤſſen wir nun treien.
Sein Leben iſt vnſer Exempel.
Durch die heilige gedult wandeln wir jm nach.
Darumb iſt er vns vorgangen/ auff daß wir jm folgen ſollẽ.
Wie fern vñ weit bleibẽ die dahinden/ die diß Ebenbild nit anſchawen/ noch demſelben folgen?
Wie wandeln die in ſo groſſer Finſternis/ die dieſem Liecht nit folgen.
Joh. 12. ſpricht der Herrt Ich bin das Liecht ď Welt/ wer mir nachfolget/ wãdelt nit in Finſternis/ ſondern wird das Liecht des Lebens habẽ.
Es ſolte ein Menſch vmb der kuͤnfftigẽ Herrligkeit/ vnd vmb des ewigen Lebens willen allen jammer dieſer Welt leyden.
Dañ die zeitliche Truͤbſal vergehet ja/ die ewige Herrligkeit bleibt.
Es iſt klein vnd kurtz alles das/ ſo mit der zeit vergehet/ vñ des ewigen nit werth.
Dann das ewige iſt viel eines groͤſſern ſtreits vnnd kampffs werth.
Moͤchteſtu ein Augenblick ſehen die Krone der Herrligkeit/ vnd die ewige Frewde derer/ die in dieſem Leben Truͤbſal vnd Elend erlitten haben/ die fuͤr den Menſchen nit werth waren/ daß ſie leben ſolten/ du wuͤrdeſt dich vnter alle Menſchen demuͤtigen/ dein Creutz mit freuden tragen/ vñ dir nit viel froͤliche tage in dieſer Welt wuͤnſchen/ du wuͤrdeſt die Truͤbſal fuͤr einen groſſen gewin achten.
Auff geringe zeitliche Truͤb ſal der Chriſten folget ewi ge frende.
Apoc. 7.
Darumb hebe deine Augen auff gen Himmel/ vnd ſihe mit dem Evangeliſten Johanne in ſeiner Offenbarũg die groſſe Schar an/ ſo dem Lemblein Gottes nachfolgen/ angethan mit weiſſen Kleidern/ da der Evangeliſt fragt:
Wer ſind dieſe?
Vñ jm wird geantwortet:
Die ſinds/ die komme ſind aus groſſem Truͤbſal/ vnd haben jhre Kleider gewaſchen/ vñ helle gemacht in dem Blut des Lambs Gottes.
Darumb ſind ſie bey jhm/ vnnd folgen dem Lamb nach/ wo es hingehet.
Dieſes haben die Heiligen Gottes angeſchawet/ wie von Moſe geſchrieben ſtehet Ebr.
11. Durch den Glauben wolte Moſes/ da er groß ward/ nicht mehr ein Sohn heiſſen der Tochter Pharaonis/ ſondern erwehlete vielmehr mit dem Volck Gottes vngemach zu leiden/ dann die zeitliche ergetzung der Suͤndern zuhaben/ vnd achtete die ſchmach Chriſti fuͤr groͤſſern Reichthumb dann die Schetze Egypti.
Dann er ſahe an die belohnung.
Da hoͤren wir/ daß der Heiligen Schetze/ vnd Reichthumb jhr Creutz ſey geweſen/ vnd die ſchmach Chriſti.
Es gehoͤrt niemand vnter die Zahl der Heiligẽ im Himmel/ die nit vnter der Creutzfahnen Chriſti geſiriten haben-Wir wuͤrden vns die andern Heiligen im Himmel anſchawen/ wann wir das zeichen des Creutzes nicht mitbrechten?
Sie wuͤrden vns nit kennen/ vnd wir wuͤrden Frembdlinge vnter jhnen ſeyn.
Wer vberwindet ſpricht der Herr Apoc. 3. der ſoll mit weiſſen Kleidern angethan werden/ vnd ich will ſeinen Namen nicht außtilgen aus dem Buch des Lebens.
Wie ſpricht S. Paulus 11 Tim. 4.
Ich habe meinen lauff vollendet/ Ich habe einen guten Kampff gekempffet/ ich hab Glauben behalten/ Hinfort iſt mir beygelegt die Krone der Gerechtigkeit/ welche mir der gerechte Richter Jeſus Chriſtus geben wird/ nicht mir allein/ ſondern allen/ die ſeine erſcheinung liebhaben.
Truͤbſaln ſind Schetze der Heiligen.
Das LVII. Capittel.
Troſt wieder den zeitlichen Todt.
2. Tim. 1. Chriſtus hat dem Tode die macht genommen/ vnd das Leben/ vnd vnuergenglich weſen ans Liecht gebracht.
DIeſer Spruch begreifft in ſich die hoͤchſte Artzney/ vñ krefftigen troſt wieder den zeitlichen Todt.
Dann ſo dem Tode die macht genom̃en/ ſollen wir billig nit fuͤr jm erſchrecken/ vnd ſo das leben vnd vnuergenglich weſen wiederbracht iſt/ ſollẽ wir vns billig frewẽ das vnuergengliche Leben vñ weſen nach dem zeitlichen Tode zubeſitzen.
Weil aber kein Menſch in dieſer Welt ſo heilig geweſt iſt/ ď ſich nit fuͤr dem Tode gefuͤrchtet hette/ wollẽ wir die vornembſten troſtgruͤnde wieder den Todt beſehen/ vñ dieſelbe in zwey Theil abfaſſen.
Die erſte Heuptgruͤnde des Troſtes ſind genom̃en aus dem Tode vnd Aufferſtehung Chriſti/ vnd aus deſſelben Frucht:
Der ander Theil begreifft die Troſtgruͤnde/ ſo aus der Welt eitelkeit genommen ſeyn.
Ein jeder theil begreifft ſieben Troſtgruͤnde.
1.
Der erſte vñ hoͤchſte troſt wider dẽ zeitlichen tod iſt der heiligſte vñ vnſchuͤldigſte tod vnſers Herꝛn Jeſu Chriſti dadurch er dẽ tod vberwundẽ/ vñ demſelbẽ die macht genom̃en hat.
Des Todes macht aber iſt immerwehrende Furcht/ ſchreckẽ/ angſt/ zittern vnd zagen fuͤr dem geſtrengen Gerichte Gottes/ damit die Seele des Menſchen gequelet wird/ daß ſie immer ſtirbt/ vnd doch nimmermehr ſtirbt/ weil ſie vnſterblich iſt.
Das iſt die macht des Todes/ ja der ander Todt/ vnd der ewige Todt.
Dieſen Todt machet der Teuffel immer ſchrecklicher/ Darumb die Epiſtel an die Ebreer am 2. ſpricht/ daß der Teuffel des Todes gewalt habe/ das iſt/ er engſtet vñ peiniget die Gewiſſẽ mit Helliſcher furcht vnd ſchrecken/ zittern vñ zagen: Daruͤber der H. David in Pſalmen klagt.
Angſt vnd zittern iſt mich ankommen/ vnnd des Todes furcht iſt auff mich gefallen.
Der Hellen Bande vmbfiengen mich/ vñ des todes ſtrick vberweltigt mich.
Die Beche Belial erſchrecken mich.
Dz iſt die macht des todes: Welche macht der Herr Chriſtus dem tode genom̃en hat/ vñ hat jn verwandelt in einen ſanfften ſchlaff/ in eine friedefart/ in eine ſelige ruhe Leibes vnd ď Seelẽ.
Wañ die ſeele ruhig iſt/ ſo ſchlefft ď Leib ſanfft.
Dañ der Seelẽ friede iſt des Leibes ſanffte ruhe vñ ſchlaff.
Alſo emſindet kein warer gleubiger Chriſt den rechtẽ tod/ wie Joh. 8. ſtehet: Warlich/ warlich/ ich ſage euch/ wer mein Wort wird haltẽ/ der wird den Tod nit ſchmecken ewiglich.
Macht des todes.
Pſ. 18. 88. 116.
Seelẽfried des Leides ruhe.
2.
Der ander Heupttroſt iſt die aufferſtehung vnſerer Leiber.
Dann alſo hat der Herr Chriſtus dem tode die macht genom̃en/ daß er nit allein vnſere Seele nit engſte/ ſondern daß er auch nit vnſere Leiber ewig behalten kan.
Dañ wie der Todt Chriſti in vns krefftig iſt/ daß wir des todes bitterkeit nit ſchmeckẽ:
Alſo muß auch die Aufferſtehung Chriſti in vns krefftig ſeyn/ daß vnſere ſterbliche Leiber durch jhn lebendig werden muͤſſen.
Frucht des Todes vnd Aufferſtehung Chriſti.
Dañ der 1. grund vnſerer Aufferſtehung iſt die Aufferſtehũg Chriſti/ wie er ſpricht Joh. 14.
Ich lebe/ vnd jhr folt auch leben.
Joh. 11.
Ich bin die Aufferſtehung vnd dz Leben/ wer an mich gleubet/ ď wird leben/ ob er gleich ſtuͤrbe:
Vnd wer da lebet/ vnd gleubet an mich/ ď wird nim̃ermer ſterbẽ.
Job 19.
Ich weiß/ dz mein Erloͤſer lebet/ vnd er wird mich hernach aus der Erden aufferwecken/ vñ werde mit dieſer meiner Haut vmbgeben werdẽ.
1. Cor. 15.
Durch einen Menſchen iſt der tod kommen in die Welt/ vnd durch einen Menſchẽ die Aufferſtehung der todten.
Dann wie ſie in Adam alle ſterben: Alſo werden ſie in Chriſto alle lebendig gemacht werden.
Aufferſtehung Chri ſti iſt ein vrſach vnſer Aufferſtehung.
2. Der ander grund iſt Gottes Warheit.
Eſa. 26.
Aber deine todten werden leben/ vñ mit dem Leichnam aufferſtehen/ Ez. 37.
So ſpricht der Herr von dieſen Todtenbeinen: Siehe/ ich will einen Othem in euch bringen/ daß jhr ſolt lebendig werdẽ/ ꝛc.
Ich will ewre Graͤber auffthũ/ vñ euch mein volck aus denſelbigẽ herauß holẽ.
Dan. 12. viele/ ſo vnter ď erdẽ ſchlaffen liegen/ werden auffwachen/ etliche zũ ewigen Leben/ etliche zur ewigen ſchmach vñ ſchande.
Joh. 5. Warlich/ warlich/ ich ſage euch/ es kompt die Stunde/ vnd iſt ſchon jtzt/ daß die Todten werdẽ die ſtunme des Sohns Gottes hoͤren/ vnd die ſie hoͤren/ die werden leben/ Es koͤmpt die ſtunde/ in welcher alle/ die in den Graͤbern ſind/ werden ſeine ſtimme hoͤren/ vñ werden herfuͤr gehen/ die da gutes gethan haben zur Aufferſtehung des Lebens:
Die aber vbels gethan haben zur Aufferſtehung des Gerichts.
Apoc. 20. Vnd ich ſahe die todten beide groß vñ klein ſtehe fuͤr Gott.
Vmb Got tes Warheit willẽ muͤſſẽ wir aufferſtehen.
3. Grund iſt des Herrn Chriſti Allmacht vnd Herrligkeit.
Dann gleich wie er verkleret ward in der aufferweckung Lazari/ als er rieff: Lazare/ kom herauß:
Alſo wird er am Juͤngſten Tage/ ſeine Herrligkeit vnd Allmacht offenbaren/ dz er vber Todte vnd Lebendige ein Herr ſey.
Rom. 14.
Hoſ. 13.
Ich will ſie aus der Hellen erloͤſen/ vnd vom tode erretten.
Todt/ ich will dir eine gifft ſeyn/ Helle/ ich will dir eine Peſtilentz ſeyn.
Vm̃ Chriſti Herrligkeit wil lẽ muͤſſen wir auffer ſtehen.
4. Iſt Gottes Gerechtigkeit.
Dann gleich wie Gottes Gerechtigkeit erfuͤllet iſt in dem Vrtheil: Du ſolt des Todes ſterben: Alſo muß Gottes Gerechtigkeit erfuͤllet werden jn dem/ daß er vns wieder lebendig mache/ weil die Suͤnde vollkoͤmlich bezahlt iſt.
Dann wo die Suͤnde hinweg iſt/ da muß auch der Suͤnde Sold auffhoͤren.
Vnd das erfordert GOttes Gerechtigkeit.
Gottes Gerechtig keit in vnſer Aufferhung.
5. Sind die Exempla derer/ ſo in dieſem Leben von Todten erwecket ſeyn/ der Sunamitin Sohn/ der Tode/ ſo vom anruͤren der Gebeine Eliſei wieder lebendig ward/ Jairi Tochter/ der Witwen Son zu Naim/ Lazarus/ die Tabea.
2. Koͤn. 4 2. Koͤn. 13. Matth. 5. Luc. 7. Joh. 11. Act. 9.
6. Chriſtus hat Leib vnd Seele zum ewigen Leben erkaufft vnd erloͤſet.
7. Die ſchoͤnen gleichniſſen aus der Natur genommen/ vom Weitzenkorn Joh. 12. 1. Cor. 15.
Du Narꝛ/ daß du ſaͤeſt/ wird nit lebendig gemacht/ es ſterbe dann zuuor/ ꝛc. Darumb werden die Begraͤbnuſſen Gottes Ecker genant.
3. Der dritte Haupttroſt iſt die Frucht der Aufferſtehung Chriſti/ das ewige leben/ vnd das vnuergengliche weſen/ daß der Herr Chriſtus hat wiederbracht.
Dann gleich wie alle Menſchen dem tode vnterworffen wegen der Suͤnde des erſten Adams: Alſo werden auch alle Menſchen durch den andern Adam in das Leben vñ vnuergenglich weſen verſetzet werden.
Apoc. 21. Siehe/ ich mache es alles new.
In dem newen vnuergenglichen weſen wird keine Suͤnde/ kein todt/ kein leid mehr ſeyn/ ſondern eitel Gerechtigkeit/ Leben/ vnnd frewde.
Darumb heiſſet die frewde vnd lieblich weſen/ das Paradiß. Pſ. 16. Frewde die fuͤlle/ vnd lieblich weſen zu ſeiner Rechten ewiglich.
Sols ein Paradiß ſeyn/ ſo muß kein leid/ kein geſchrey/ kein klagen/ kein betruͤbnuͤß/ kein elend/ kein hunger vñ durſt/ froſt noch hitze/ kein vngluͤck noch jam̃er da ſeyn.
Dañ das alles gehoͤret zu dieſem vergenglichen weſen:
Darum̃ wird dz ewige Lebẽ ein vnuergengliches/ vnbeflecktes/ vnverwelckliches erbe genant.
1. Petr. 1. Dz iſt die herliche Frucht ď Aufferſtehung Chriſti/ deñ durch jn iſt alles wiedergebracht/ vñ alles new gemacht.
Dz vergenglich iſt verwandelt ins vnuergengliche/ das verweßliche ins vnuerweßliche/ dz befleckte ins vnbefleckte/ dz zeitliche ins ewige/ alles leid in froͤligkeit/ alle trawrigkeit in freude/ die Suͤnde in Gerechtigkeit/ dee zorn in gnaden/ der fluch in ſegẽ/ die Armut in Reichthum̃/ die kranckheit in ewige geſundheit/ die Verachtung in Himliſche Ehre/ die ſchmach in Herrligkeit/ die vnruhe in ewigen friede/ alle muͤhe vnd arbeit in volle gnuͤge/ der tod ins leben.
In diß vnuergenglich weſen kommen wir durch den Todt.
Der Todt iſt die Thuͤr zum Leben/ vnd zu dieſen ewigen Guͤtern.
Paradiß.
Wie alles new gemacht in vnuergẽg lichen weſen.
4. Der vierdte Haupttroſt wieder den todt iſt das Gebet.
Dann wir ſehen/ wie hefftig der Sohn Gottes in ſeinem H. Todeskampff gebetet/ wie die Schrifft ſagt:
Es kam aber/ daß er mit dem Tode rang/ vnd betet hefftiger.
Vnd Ebr. 5.
Er hat am tage ſeines Fleiſches gebet vñ flehe mit ſtarckem geſchrey vñ Thraͤnẽ zu dem/ der jhn vom tode konte außhelffen/ vnd iſt auch erhoͤrt wordẽ.
Eines ſterbendẽ Gebet gehet von grund des Hertzens/ vñ durchdringet die Wolcken.
Da iſts ein rechter ernſt/ vnd da iſt Gott nicht fern.
Pſ. 145.
Der Herr iſt nahe bey denen/ die jhn mit ernſt anruffen.
Pſ. 91.
Ich bin bey jm in ď noht/ ich will jhn herauß reiſſen Eſa. 41. Fuͤrchte dich nit/ ich helffe dir/ ich ſtercke dich/ ich errette dich.
Luc. 22.
Gebet lindert des Todes angſt.
5. Die verklerung vnſer Leiber/ Phil. 3. Vnſer wandel iſt im Himmel/ von dannen wir auch warten des Heylandes Jeſu Chriſti des Herrn/ welcher vnſern nichtigen Leib verkleren wird/ daß er ehnlich werde ſeinem verklerten Leibe nach ď wirckung/ damit er kan auch alle ding jm vnterthenig machẽ.
Laß mir das eine groſſe Herrligkeit ſeyn/ daß vnſer Leib nit allein den Engeln Gottes wird gleich ſeyn/ ſondern auch dem verklerten Leibe Jeſu Chriſti.
Darum̃ hat ſich der Sohn Gottes vns zu troͤſten auff den Berg Thabor in ſeinem verklerten Leibe geoffenbaret vnd ſehen laſſen/ daß er in vnſern Hertzen ein verlangẽ erwecke nach der verklerung vnſerer Leiber.
O welch ein herrlicher Tempel GOttes wird dann vnſer Leib ſeyn/ die H. guͤldenen Gefeſſe im Hauſe Gottes/ der Koͤnigliche vnd Prieſterliche Schmuck.
Matt. 17. Marc. 9. Verklerũg vnſer Leiber eine groſſe Herrligkeit.
6. Die gegenwart der H. Engel/ ſo vnſere Seele in Abrahams Schoß tragen.
Vnſere Seele kompt in die Geſellſchafft der H. Engel/ vñ zur ewigen ruhe/ welche heiſſet Abrahams Schoß.
Die ruhe iſt/ daß ſie keine Qual des Todes anruͤhret/ Sap. 3. Daher der 116. Pſalm ſagt:
Reuertere anima mea in requiem tuam.
Kehre meine Seele wiederumb in deine ruhe.
Dann der Herr thut dir gutes/ Er hat meine Seele vom Tode errettet/ meine Augen von den Thraͤnen/ meinen Fuß vom gleiten.
Ich will wandeln fuͤr dem Herrn im Lande ď Lebendigen immer vñ ewiglich.
Da wird die Seele recht frey võ Joch des Leibes/ wird als ein gefangener erloͤſet aus dẽ Kercker des toͤdlichẽ Leibes.
Ruhe der Seelen iſt Gott.
7. Die kuͤnfftige ewige Herrligkeit/ Sap. 5.
Die Gerechten werden ewig leben.
Dann der Herr iſt jr Lohn/ vnd der Hoͤheſte ſorget fuͤr ſie.
Darumb werden ſie empfangen ein herrlich Reich/ vnd eine ſchoͤne Krone von der Hand des.
Herren. Apoc. 7.
Sie wird nicht mehr hungern noch duͤrſten/ es wird auch nit vber ſie fallen die Sonne/ oder irgend eine hitze.
Dann das Lamb/ das mitten im Stul iſt/ wird ſie weiden/ vnnd leiten zu den lebendigen Waſſerbrunnen/ vnd wird alle Thraͤnen von jhren Augen abwiſchen/ Eſa. 32.
Es wird alda ewige ſtille vnd ſicherheit ſeyn/ daß mein Volck wird jn Heuſern des friedes wohnen/ vnd in ſtoltzer ruhe.
Eſa. 66.
Ich breite aus den friede bey jhr wie einen Strom/ Ich will euch troͤſten/ wie einen ſeine Mutter troͤſtet.
Ihr werdets ſehen/ vnd ewer Hertz wird ſich frewen.
Meine Knechte ſollen eſſen/ trincken vnd froͤlich ſeyn/ vnd fuͤr guten muht jauchtzen.
Diß eſſen vnd trincken iſt die liebliche Anſchawung GOttes/ 1. Cor. 13. Hie ſehen wirs im Dunckeln Spiegel/ dort aber von Angeſichte zu Angeſichte.
1. Joh. 3.
Wir werden jhn ſehen/ wie er iſt.
Pſ. 17.
Ich will ſchawen dein Antlitz in Gerechtigkeit/ Ich will ſatt werden/ wann ich erwache nach deinem Bilde.
O des frewdenreichen Tages/ wann wir Gott ſehen werden.
Wie verlanget David darnach/ Pſ. 42. Wann werde ich dahin kommen/ daß ich Gottes Angeſicht ſchawe?
Wird derwegen die freude des ewigen Lebens darin ſtehen:
1. Daß wir Gottes Angeſicht ſehen werden.
2. Daß wir Chriſtum Jeſum vnſern Herrn Erloͤſer in ſeiner Herrligkeit ſehen werden.
Joh. 17. Vater ich will/ das/ wo ich bin/ auch die bey mir ſeyn/ die du mir gegeben haſt/ dz ſie meine Herrligkeit ſehen/ die du mir gegeben haſt.
3. Daß wir alle Gaben vnd alle ſuͤſſigkeit des troſtes des H. Geiſtes ſchmecken/ als die lebendige Quelle. Pſ. 36. 4. Die liebliche Geſellſchafft aller Außerwehlten/ Patriarchen/ Prophetẽ/ Apoſtel/ Marterer/ Eſ. 35. Alsdañ werdẽ die Erloͤſeten des Herrn wider kommen/ vnd gen Zion kommen mit jauchtzen.
Ewige frewde wird vber jrem Haupt ſeyn/ vnnd wonne werden ſie ergreiffen/ vnnd ſchmertzen vñ ſeufftzen wird weg muͤſſen.
Freude des ewigẽ Lebens worin?
Vnd das iſt der erſte Theil der Troſtgruͤnde wieder den Todt/ ſo aus Chriſto genom̃en.
Der ander theil der Troſtgruͤnde wieder den Todt ſind aus dieſer Welt Eitelkeit genom̃en:
Der ſind auch ſieben.
1. Diß Leben iſt ein elend Leben. Syr. 40.
Es iſt ein elend jemmerlich ding vmb aller Menſchen Leben/ ꝛc.
Wir ſterben ja teglich/ 1. Cor. 15. Dañ die zeit nimpt teglich ein ſtuͤck von vnſerm Leben hinweg.
Vn in dem wir an Jahren zunehmen/ in dem nimpt vnſer Leben ab/ Ja eben dieſen Tag/ den wir jtzo leben/ muͤſſen wir mit dem Todt theilen.
Mit wieviel elender erbaͤrmlicher Kranckheiten iſt vnſer ſterblicher Leib geplagt/ die vnſern Leib teglich aufffreſſen als Gifft/ biß er endlich dahin felle?
Mit wie viel ſorgen/ angſt/ muͤhe vnd arbeit bringen wir vnſer Leben zu?
Das wol der Prediger Salomo ſagen mag:
Der Tag des Todes iſt beſſer dann der Tag der Geburt.
Job 7. Muß nit der Menſch immer im ſtreit ſein auff Erden?
Vnd ſeine Tage ſind wie eines Tagloͤhners.
Wie ein Knecht ſich ſehnet nach dem ſchatten/ vñ ein Tagloͤhlier/ daß ſein arbeit aus ſey: Alſo habe ich wol gantzer Monden gearbeitet/ vnd elender Nacht ſind nur viel wordẽ.
Job 14.
Der Menſch vom Weibe geboren lebet kurtze zeit/ vnd iſt voll vnruhe.
Wañ nun der Menſch ſeliglich ſtirbt/ ſo ſtirbt all ſein Elend mit.
Wir ſterbẽ teglich/ Geiſtlich/ vnd Leiblich.
Eccleſ.
2.
2.
So iſt auch das zeitliche Leben mit vielen Suͤnden vnd vieler boßheit behafftet.
Nicht ehe koͤnnen wir von der Suͤndẽ gentzlich erloͤſet vnd gefreyet werden/ dañ wann wir ſelig ſterben. Rom. 7. klaͤgt S. Paulus:
Ich ſehe ein ander Geſetz in meinen Gliedern/ daß da wieder ſtrebet dem Geſetz in meinem gemuͤt/ vñ nimvt mich gefangen in d’Suͤnden Geſetz/ welches iſt in meinen Gliedern.
Ich elender Menſch/ wer wird mich erloͤſen von dem Leibe dieſes Todes?
Was thun wir in dieſer Welt anders dann das wir ſuͤndigen?
Darumb jenner Altvatter bat vñ ſprach:
Ach Herr laß mich ſterben/ daß ich einmal auffhoͤre zu ſuͤndigen.
Alle Creaturen ſehnen ſich engſtiglich nach der Freyheit der Kinder Gottes/ daß ſie von der Suͤnden dienſt muͤchten loß ſein/ wievielm ehr wir?
wie voller ergernuͤß iſt die Welt/ die wir muͤſſen anſehen vnnd dulden wieder vnſern willen?
Aus demſelben werden wir erloͤſet durch den zeitlichen Tod Sap: 4 der Gerechte/ ob er zu zeitlich ſtirbt/ iſt er doch in der ruhe.
Dann er gefelt Gott wol/ vnd iſt jhm lieb.
Darumb wird er weggenommen auß dem Leben vnter den Suͤndern vnd wird hingezucket/ daß die boßheit ſeinen verſtand nicht verkere/ noch falſche Lehre ſeine Seele betriege/ etc.
Seine Seele gefelt Gott wol/ Darumb eilet Er mit jhm aus dieſem boͤſen Leben.
Vnd in den Letzten Tagen werden die Ergernuͤſſen ſo vber hand nemẽ/ Daß die Gerechten Seelẽ dadurch worden gequelet werdẽ/ wie Loth zu Sodom.
2. Pet: 2. Eccl:
4. Ich wandte mich/ Vnd ſahe an alle/ die vnrecht litten vnter der Sonnen/ vnd ſihe/ da waren Threnen derer die vnrecht litten/ vnd hatten keinen Troͤſter.
Da lobte ich die Todten/ die ſchon geſtorben waren mehr dann die Lebendigen.
Dann ſie werden des boͤſen nicht inne/ ſo vnter der Sonnen geſchicht.
Welche grewliche Irrthumb vnd Ketzerey ſind in Glaubens ſachen/ wie mancherley Religion/ falſche Propheten/ vnd falſche Chriſti/ das auch verfuͤhret moͤchten werden in Irrthumb/ wo es muͤglich were/ auch die Außerwehlten?
Darumb eilet Gott mit den ſeinen hinweg aus dieſem boͤſen Lebẽ.
Wieviel vnerhoͤrter ſchrecklicher erbermlicher felle geſchehen?
Wieviel Krieg vnd Blutuergieſſen/ ſchrecklicher hunger vnd Peſtilentz?
Welchen Jammer kein Chriſt zu ſehen vnd zu erleben wuͤnſchen ſol.
Wer lenger luſt zu leben hat/ hat leitger luſt zu ſuͤn digen.
Rom. 8.
3. Daß der Todt allen Menſchen gemein ſey.
Rom. 5. Der Todt iſt zu allen Menſchen hindurch gedrungen/ dieweil ſie alle Suͤnder ſind.
Sind ſo viel herrlicher vnd heiliger Leute fuͤr dir hin gegangen/ alle Ertzvaͤter/ Propheten/ vnd viel tauſent Gleubigen/ warumb wolleſtu jhnen nicht folgen?
Ich bin nicht beſſer dann meine Vaͤter/ ſagt der Prophet Elias 1. Reg. 19. Nimm meine Seele von mir. Ebr. 9.
Es iſt allen Menſchen geſetzt einmal zu ſterben/ darnach das Gerichte.
Eſa. 40. Alles Fleiſch iſt hew/ vñ alle ſeine guͤte wie eine Blumme auff dem Felde.
Das Hew verdorret/ vñ die Blume verwelcket.
Dann des Herrn Geiſt bleſet darein.
Pſ. 39.
Ich bin beyde dein Pilgrã vnd dein Buͤrger/ wie alle meine Vaͤter.
4. Stirbt ja kein Menſch ohn gefehr/ Gott iſt ein Herr deines Lebens.
Er hat deinem Lebẽ zeit vñ ſtunde beſtimpt.
Job 14.
Er hat ſeine beſtimpte zeit/ Die Zahl ſeiner Monden ſtehet bey dir/ Du haſt jm ein ziel geſetzet/ daß wird er nit vbergehen.
Pſ. 90.
Der du die Menſchen leſſeſt ſterben/ vnd ſprichſt:
Kompt wieder Menſchẽ Kinder. Pſ. 139.
Es waren alle meine tage auff dein Buch geſchrieben/ die noch werden ſollen/ vnd derſelbigen keiner da war/ Matth. 10.
Alle ewre Haar auff dem Haupt ſind gezehlet.
Deut. 30.
Der Herꝛ iſt dein Leben/ vnd die lenge deiner Tage.
Kein Menſch ſtirbt ohn gefehr.
5.
So iſt der Todt ein groſſer gewin/ Phil. 1. Wir gewinnen im Tode mehr dann wir verlieren/ fuͤr die Suͤnde Gerechtigkeit/ fuͤr elend Herrligkeit/ fuͤr zeitlichen Reichthum/ ewige Guͤter/ fuͤr zeitliche Freundſchafft/ Bruͤder vnd Schweſter ewige Freundſchafft vnnd Bruͤderſchafft im Himmel/ fuͤr den ſterblichen krancken vngeſtaltẽ Leib einen Himliſchẽ verklertẽ Leib/ fuͤr diß Exilium das rechte Vaterland/ fuͤr vnruhe/ friede/ fuͤr dieſe Welt/ das Paradieß.
Summa/ was iſt in dieſer Welt/ das nit tauſentmal beſſer iſt im ewigen Leben?
Wiltu Reichthum/ Ehre/ Herrligkeit/ Freundſchafft/ Luſt/ Friede/ dort wirſtu alles beſſer finden.
Wie der Todt em gewin.
6.
Der Menſch were die elendeſte Creatur vnter allen/ ſo er ewig in dieſem Jammerthal bleiben ſolte.
1. Cor. 15. Hoffen wir allein in dieſem Leben auff Chriſtum/ ſo ſind wir die elendeſtẽ vnter allen Creaturen.
Darumb ſind wir zu einem beſſern vnd herrlichern Leben erſchaffen.
Thut derwegen Gott der Herr durch den Todt groſſe Barmhertzigkeit an vns/ daß er vns von dem jammer dieſer Welt erloͤſet/ vnd nicht ewig in der Welt vnruhe leſſet.
Eſa. 57.
Die Gerechten werden weggerafft fuͤr dem vngluͤck/ vnnd die richtig fuͤr ſich gewandelt haben/ kom̃en zum friede vnd ruhen in jhren Kammern.
Apoc. 14. Selig ſind die Todten/ die im Herrn ſterben/ von nun an.
Dann ſie ruhen von aller jhrer arbeit.
Gott thut groſſe Barmher tzigkeit an vns/ wenn ervns aus
dieſem Jã merthal hinweg nunpt.
7. Mit dieſen ſuͤndlichen vnd toͤdlichen Augen koͤnnen wir Gottes Herrligkeit nit ſehen/ noch mit dem ſterblichen Leibe den newen Himmel/ vnnd newe Erde beſitzen/ darin Gerechtigkeit wohnet.
Darumb ſollen wir dieſe Irrdiſche Huͤtte gern ablegen/ auff daß wir mit einem Himliſchen Coͤrper vnd geiſtlichen Leibe angezogen werdẽ.
Dann nichts ioͤdliches kan in der ewigkeit wohnen/ nichts ſuͤndliches bey der ewigen Gerechtigkeit.
Darumb iſts abermal eine groſſe Barmhertzigkeit Gottes/ daß er vns diß ſuͤndliche beſudelte Kleid außzeugt/ Dann da wird die ewige Hochzeit ſeyn:
Ein ſchoͤnes Feyerkleid.
Dañ da wird ſein der ewige Sabbat:
Ein ſchoͤnes Prieſterliches Kleid/ Dañ da iſt dz allerheiligſte/ in welches wir eingehẽ muͤſſen geſchmuͤcket mit heiligem Schmucke.
2. Petr. 3.
Verklerter leib ein ſchoͤner Schmuck auff die Himliſch Hochkeit.
Das LVIII. Capittel.
Daß der natuͤrliche Himmel/ vnd die gantze Welt mit allen natuͤrlichen Krofften/ dem Glauben vnd Gebet eines Chriſten vnterworffen ſey.
Jer 10.
Ihr ſolt euch nicht fuͤrchten fuͤr den Zeichen des Himmels wie die Heyden.
ES haben viel vortrefflicher Leut/ Philoſophi vnd Theologi, wieder die Aſtrologiam geſchriebẽ/ vnnd wollen nicht zugeben daß das Geſtirn/ im Menſchen etwas wircken ſolte/ ſein Leben/ wandel vnd geſcheffte betreffende/ haben viel ſcheinbare Argument in groſſer menge zuſammen getragen: vñ vermeinẽ es geſchehe dadurch ein groſſer abbruch der Allmacht:
Verſchung vñ Regierung Gottes: Sonderlich weil die Sternſeher von Prophetẽ geſtrafft/ vñ dẽ Juͤdẽ ernſtlich verbotẽ dieſelbe vmb raht zufragẽ/ wie derſelbẽ Spruͤche viel in der ſchrifft ſeyn.
Nu halt ichs auch gewißlich dafuͤr/ weñ dieſe kunſt mißbraucht wird zu abgoͤtterey/ zũ aberglaubẽ/ zur leichtfertig keit vñ fuͤrwitz zukuͤnfftige dinge zuerforſchen/ welches alles vom Glauben vnnd der Gottsfurcht abfuͤhret/ daß ſolcher Mißbrauch hochſtrefflich/ vnd nit zu dulden ſey.
Denn daher iſts kommen/ daß die H. Propheten nit allein die Sternſeher ſtraffen/ ſondern jrer auch ſpotten/ weil die Juden zu jnen lieffen/ vnd wolten jnen von jhrem zukuͤnfftigen gluͤck/ weiſſagen laſſen aus der Natur vñ Himmelslaufft/ da doch Gott diß Volck erwehlet hatte/ daß er ſie wunderlich fuͤhren wolte/ vber/ ja wieder die Natur/ wie er auch gethan.
Darumb kein natuͤrlicher Aſtrologus den Juden hat koͤnnen weiſſagen/ weder boͤſes noch gutes/ ſondern aus dem Munde der Propheten/ als aus dem Munde Gottes ſoltẽ ſie es hoͤren/ vnd den Herrn fuͤrchten/ vnd ſich Gott dem Herrn befehlen/ ſich nach ſeinem Wort vnd Zeugnis richten.
Vnnd alſo ſols auch ſein im newen Teſtament/ bey den Chriſten.
Deñ Chriſtus vnſer Herr will ſeine Gleubigẽ ſelbſt regieren/ vnd jr newer Himmel ſein ſie krefftiglich incliniren, bewegen/ leitẽ vnd fuͤhren/ wie der 4. Pſalm ſpricht/ Erkennet doch daß der Herr ſeine Heiligen wunderlich fuͤhret/ von welcher wunderlicher Regierung Gottes der 139. Pſalm herrlich redet.
Denn eines Chriſten leben vnd wandel ſoll allein aus Gott vnd aus der newen Geburt gehen/ vnd von Gott regieret vnd gefuͤhret werden.
Das aber darumb der Himmel vnd Geſtirn natuͤrlicher weiſe keine wirckung haben ſolte im Menſchlichen Leben/ wandel vnd geſcheffte/ weiß ich nit obs mans ſo gar verneinen koͤnte/ vnnd ob eben dardurch der Verſehung vnnd Regierung Gottes ein Abbruch geſchehe/ ſintemal der Allmechtige Gott durch die Natur als durch Mittel wirckt.
Deñ durch den Lauff des Himmels/ ordnet er Zeit vnd Jahr/ vnd hat alle vnterding in gewiſſe zeit vnd Zahl verfaſſet/ vnd geſetzt.
Daher der Prediger Salomo ſpricht: Alles hat ſeine zeit vnd alles vornehmen vnter dem Himmel hat ſeine ſtunde:
Ja es ligt alles an der zeit.
Nun iſt die zeit ein vornehme vnd ſondere wirckung des Himmels/ vnd wir empfindens daß allezeit nicht gleich iſt/ Es gehen die Menſchlichen geſcheffte nit allemal/ vnd zu allerzeit gleich wol fort/ welches auch der Herr Chriſtus ſelbſt andeutet da er ſpricht:
Sind nit des Tages zwoͤlff ſtunde:
Als wolt er ſprechen/ was zu einer ſtund nit fort will/ gefehrlich oder ſchedlich geweſt/ kan ſich leicht zur andn ſtunde endern.
Gott hats alſo geerdnet/ das alle ding zu ſeiner zeit geſchehen muͤſſen.
Wol dem der die zeit trifft:
Hetten die Juͤden die zeit des Meſſiae/ vnd jhrer Heimſuchung aus den Propheten vnd Predigtẽ Chriſti erkant/ ſo ſtuͤnde es wol vmb ſie.
Dieſe weißliche erforſchung der zeit/ beſtetiget viel mehr Gottes Weißheit/ verſehung vnd Regierung/ denn daß ſie derſelben ſolte Abbruch thun.
Die Oſſenbarung Johannis hat viel mit der zeit/ vnd mit der Zahl zu thun:
Vnd darin ſtecken die groͤſten Geheimnis.
Sap. 11. Eccl. 3. Eccl. 9.
Joh. 11.
Luc. 19.
Zum andern:
Weiſet vns Chriſtus Jeſus vnſer Herr ſelbſt auff die Zeichen des Himmels/ der Sonnen/ Mond vnd Sternen.
Denn der Himmel iſt ein Spiegel der groſſen Welt/ Speculũ maioris mundi, darin ein verſtendiger ſehẽ kan was auff Erden geſchehen ſol.
Denn der Him̃el trawret vnd gibt Zeichẽ wenn groſſe ſiraffen auff Erden kommen ſollen:
Wie der Prophet ſpricht: die Sternen am Him̃el vnd ſein Orion ſcheinet nit helle.
Die Sonne gehet finſter auff/ der Mond ſcheinet dunckel Ez. 32.
Ich will dẽ Himmel verhuͤllẽ vnd ſeine ſterne verfinſtern/ die Sonne mit Wolcken vberziehen/ der Mond ſol nit ſcheinen/ alle Liechter am Himmel will ich vber dir laſſen dunckel werden.
Joel. 2. Sonn vnd Mond werdẽ finſter vnd die Stern verhalten jrẽ ſchein.
Daher ſpricht Gott der Herr/ jhr ſolt euch nit fuͤrchtẽ fuͤr den Zeichẽ des Himmels/ verſtehe/ ſo jr from ſeid/ vnd in meiner furcht lebet.
Den denẽ ſo aus Gott geborẽ ſein/ vnnd in der newen geburt leben kan der Him̃el vnd die gantze Natur nit ſchaden/ darumb ſich dieſelben fuͤr den Zeichen des Him̃els nit zu fuͤrchtẽ haben/ wie dre Pſ. ſpricht/ wenn eine plage kom̃en will/ fuͤrcht ſich der Gerechte nit/ ſein her tze hoffet vnuerzagt auf dẽ Herrn Vñ hie heiſſets Sapiens dominabitur aſtris:
Der Gottweiſe Menſch herrſchet vber dz Geſtirn.
Denn die aus der Newengeburt ſeyn/ ſein vber den natuͤrlichẽ Himmel in jrem wandel/ vñ ſind nit mehrfilii Saturni, louis, Martis, oder filii Solis, Mercuril, Lunæ, ſondern ſind ſilii Dei: vnd leben im Glauben/ dardurch ſie ſich den krefften vnd impreſſionen des natuͤrlichen Himmels entzſehen.
Die aber nit in der Newengeburt lebẽ/ ſondern nach dem Fleiſch/ die haben ſich zu fuͤrchten/ denn ſie muͤſſen des Himmels ſtreiche leiden/ weil ſie Heydniſch leben.
Luc. 21.
Eſa. 13.
Jer. 10.
Pſ. 112.
Joh. 1.
Jer. 10.
Zum dritten ſo iſt ja gantz vnleugbar/ was die Finſterniſſen der groſſen Liechter am Himmel/ vnd die Cometen fuͤr groſſe verenderung auff Erden mit ſich bringẽ/ nicht allein an einzehlen hohen Perſonen wegen jhres toͤdlichen Abgangs/ ſondern auch an verenderungen des Reichs vnnd Herrſchafftẽ: auch andern groſſen Landſtraffẽ/ daher aus exfahrung geſagt wird:
In cœlo nunquam ſpectati impune Cometæ:
Vnd ſind derſelben Exempel alle Hiſtoriẽ voll:
Es iſt wol bekant des lulii Cæſaris Exempel daß jhm ein Sternkuͤndiger gewarnet fuͤr den Calendis, das iſt/ fuͤr dem Tage/ an welchem er auffm Rahthauſe zu Rom erſtochen worden iſt/ Vnnd da derſelbe Tag kommen war/ hat er den Aſtrologum vexiret/ vnd geſagt:
Ecce venerunt Calendæ:
Siehe dieſer Tag iſt nun kommen/ darauff der Sternkuͤndiger geſagt:
Sed nondũ preterierunt, Es iſt aber der Tag noch nicht vergangen.
Gehet alſo in den Raht/ vñ wird jem̃erlich ermordet.
Zum Vierdten/ ſo iſt der groͤſte Theil Menſchlicher Kranckheit Aſtraliſch/ wie die wahren Medici wiſſen/ denen die Morbi aſtrales bekant ſeyn/ mit jhrem vrſachen/ vnd mit jhrer Chur.
Was ſind morbi Lunatici, vnnd etliche ſpecies Epilepſiæ, auch die Peſt/ vnd viel andere Mercurialiſche vnd arſenicaliſche Kranckheiten:
Was dieſelbẽ im Menſchlichen Leben/ wandel vnd geſcheffte fuͤr verenderung bringen/ gibt die erfahrung.
Daher ein beruͤmbter Medicus die Aſtronomiam machet vnd ſetzet zur vierdten Seule der Medicin, wie ſie dann auch iſt.
Marci 9.
Zum fuͤnfften ſchreibet ein gelerter Mann: Ineptũ eſt, ſtatuere tanta corpora cœleſtia, quæ toties terræ molẽ ſuperant, vacua eſſe virtutibus & operationibus.
Quandoquidem vt ait Philoſophus:
Quanto formæ rerum ſunt perfectiores, tanto res ipſæ, quorum ſunt formæ, nobiliores habent operationes & effectus.
Homo eſt centrum maioris mundi in quem omnes radii collimant & concurrunt.
Zu dem:
Wie kan ſo gar verneinet werden/ daß das Firmament nicht ſeine wirckung im Menſchen habe/ da doch dz gantze Firmament im Menſchen iſt:
Vnd das Microcoſmiſche Firmament mit dem Macrocoſmiſchen eine ſehr Geheimbte vnnd groſſe Conſonantz hat.
Wie die rechtſchaffenẽ Philoſophi wol wiſſen.
Ich rede nieht von den Wirckungen d’Sternen/ welche die vermeinten Aſtrologi den Aſtris antichten/ vnnd darauff jhre Warſagerey gruͤnden/ dawieder faſt alle Theologi zu vnſer zeit geſchrieben/ vnd dieſelbe verworffen haben/ ſondern ich rede von natuͤrlichen Krefften des Himmels vnnd der Sternen/ daß derſelben Wirckung im Menſchen als im Microcoſmo, nicht koͤnnen verneinet werden/ darumb daß die Aſtrologi ſo vngewiß ding weiſſagen.
Was koͤnnen die Sterne darzu/ daß die Aſtrologi jhre Wirckungen vnd Kreffte nit beſſer verſtchen.
Vnnd wann man vnſere jtzige Medicinam vnd jtzige Aſtrologiam auff die Goldwage legen wolte/ wuͤrde ſichs befinden/ daß die Medici auch offt in jhren Curen feilen/ ſo wol als die Aſtrologi in jhren Prognoſciren.
Solt man darumb der kreuter Wirckung verleugnen/ was koͤnnen die Kreuter darzu/ daß man jre Krafft nicht beſſer verſtehet.
Es iſt auch in den Außlegungen vnd anziehung der Zeugnis der Schrifft/ ſo wider die Sternſeherey/ vnd Weiſſagerey zukuͤnfftiger dinge/ von den Propheten gered ſeyn/ ein Vnterſcheid zu machen/ vnter den werckẽ Gottes/ ſo Gott immediatè thut/ vñ vnter den wercken der Natur.
Die Juͤden wolten GOttes vnerforſchliche Wercke aus der Natur erforſchen/ welches vnmuͤglich iſt/ darumb wurdẽ ſie mit den Sternſehern zu ſchande/ vnd wurden verſpottet.
Pharao in Egypten/ vnnd Nebucadnezar zu Babel/ wolten von den Egyptiſchen vnd Babyloniſchen Weiſen/ die vbernatuͤrlichen Wercke Gottes erforſchen/ nemlich jhre Trewme/ vnd derſelben deutung/ welche vbernatuͤrlich waren/ vnnd das war in derſelben Weiſen vermuͤgen nicht:
Es gehoͤrte eine hoͤhere Weißheit darzu/ nemlich der Geiſt GOttes/ der da alles erforſchet/ auch die tieffe der Gottheit.
Darumb entſchuͤldiget ſie Daniel fuͤr dem Koͤnige vnd bat fuͤr ſie/ daß ſie der Koͤnig nicht toͤdtet.
Er aber ſagte dem Koͤnige ſeinen Traum vnd die reche deutung durch den heiligen Geiſt/ gleich wie auch Joſeph dem Pharaoni.
Dahin ſiehet auch Salomo in ſeinem Prediger/ daß man die Werck Gottes nicht erforſchen kan/ verſtehe aus der Natur/ aber wol durch den heiligen Geiſt.
Darumb heben ſolche Spruͤche/ die Wirckung des Firmaments nicht auff.
Eſa. 41. Jer. 47.
1. Cor. 2.
Eccl. 7. Eccl. 8.
Es ſeyn aber ſolche Wirckungen des Himmels wie ſie wollen/ ſo mechtig/ ſo ſtarck/ ſo geſchwind/ ſo ſchnell/ ſo ſind dieſelbe vnnd alle natuͤrliche Kreffte des Himmels vnd aller Element dem Glauben vnd dem Gebet vnterworffen.
Denn ein Gleubiger iſt in Chriſto ein Herr vber die gantze Natur/ welches Apoc.
12. vorgebildet/ durch das weib mit der Sonnen bekleidet/ vnd der Mond vnter jhren Fuͤſſen.
Das iſt/ der Gleubige iſt in Chriſto vber alles erhoben/ vnnd in jhn verſetzt/ mit Chriſto bekleidet/ vnnd theilhafftig ſeiner Herrligkeit/ vnd Liechtes/ vnd hat die gantze Natur vnter ſeinen Fuͤſſen.
Ein Gleubiger iſt in Chriſto eine Newe Creatur/ vnnd vberwindet in Chriſto alles/ denn alles was aus Gott geboren iſt/ vberwindet die Welt/ vnnd alles was in der Welt iſt.
Alle ding ſind muͤglich/ dem der da gleubet.
Siehe ich habe euch macht gegebẽ vber Schlangẽ vnd Scorpion/ vnnd vber alle macht des Feindes Luc. 10. ob tauſent fallen zu deiner Seitẽ/ zehen tauſent zu deiner Rechten/ ſo wirds dich doch nit treffen/ auff den Lewen vnd Ottern wirſtu gehen/ vnd treten auff den Jungen Lewen vnd Drachen. Pſ. 91.
Er bedecket mich in ſeiner Huͤtten zur boͤſen zeit/ vnnd verbirget mich heimlich in ſeinen Gezelten/ vnnd erhoͤhet mich auff einen Felſen/ wann du durch Fewer vnnd Waſſer geheſt/ bin ich bey dir/ daß dich die Fluth nicht erſeuffe/ noch die Flamme anzuͤnde.
Seid getroſt ich hab die Welt vberwunden/ Siehe es kompt der Fuͤrſt dieſer Welt/ vnnd hat nichts an mir.
GOtt ſey danck der vns den Sieg gegeben hat in Chriſto Jeſu/ 1. Corinth. 15. Wer will vns ſcheiden von der Liebe Gottes/ Truͤbſal/ Angſt/ Verfolgung/ Hunger/ Schwerth/ Froſt oder Bloͤſſe.
Ich bin gewiß das weder leben noch todt/ weder Engel noch Fuͤrſtenthum̃/ weder Hohes noch Tieffes/ ꝛc. vns ſcheiden kan von der Liebe GOttes in Chriſto Jeſu.
Wir vberwinden alles/ vmb des willen der vns geliebet hat.
Durch den Glauben haben die Heiligen den Himmel auff vnd zugeſchloſſen/ des Fewers Glut außgeleſchet/ Sonne vnd Mond heiſſen ſtille ſtehen/ der Lewen rachen zugehalten.
Nicht allein die Natur iſt dem Glauben vnterworffen/ ſondern/ alle Helliſche Macht vnd Pforten der Hellen Suͤnde/ Todt/ Teuffel vnd Helle:
Denn Chriſti Sieg iſt vnſer.
In jhm ſiegen wir vnd er in vns.
Darumb ſprechen die ſiebentzig Juͤnger:
Herr es ſind vns auch die Teuffel vnterthan in deinem Namen.
Darauff der Herr ſpricht Frewet euch deſſen nicht/ daß euch die boͤſen Geiſter vnterthan ſeyn/ ſondern frewet euch/ daß ewre Namen im Himmel geſchriehẽ ſeyn.
Das iſt ewer Sieg/ das iſt ewre Stercke/ ewre Herrligkeit:
Ewre Seligkeit/ ewer Ruhm:
Durch mich ſeid jhr Kinder GOTtes/ Erben vnnd Herten vber alles:
Vnnd alſo ſind aller Gleubigen Namen im Himmel geſchrieben/ daß ſie durch den Glauben in Chriſto gerecht/ ſelig/ ſieghafftig ſeyn/ auch Erben vnd Herrn ſeyn mit Chriſto vber alles.
Darnach richte/ vrtheile/ meiſtere ein jeder verſtendiger vnnd gleubiger ſeine natuͤrliche Natiuitet, vnnd wiſſe daß er ein Herr ſey des Himmels/ vnd vber das Geſtirn herrſche.
2. Cor. 5.
1. Joh. 5.
Marci 9.
Pſ. 27.
Eſa. 43.
Joh. 14. Joh. 16.
Rom. 8. Hebr. 11.
Joſ. 10.
Luc. 10.
Luc. 21.
So ſeid nun wacker allezeit/ vnd betet daß jhr wirdig werdet zu entfliehen dieſem allen/ vnnd zu ſtehen fuͤr des Menſchen Sohn.
Summa Deo Soli Gloria laus & honor.
ENDE.
Beſchluß des Andern Buchs.
ZVM Beſchluß/ muß ich dem Chriſtliebenden Leſer/ noch etlicher Punctẽ freundlich erinnern:
Das ich keinen andern finem ziel vnd zweck habe vnd ſuche in dieſen meinen Buͤchern/ denn das neben vnnd mit vnſer reinen Religion/ vnnd Glaubens bekendtniß ſo in den Kirchen der Augſpurgiſchen Confeßion ſchallet/ vnd in der F. Concordiæ wiederholet iſt/ (zu welcher ich mich auch mit Hertzen vnd Munde bekenne/ will auch daß dieſe meine Schrifften nicht anders/ denn nach derſelben ſollen verſtanden werden)
Auch das Heilige Chriſtliche Leben muͤge fortgepflantzet werden.
Denn es hilfft die reine Lehre denen nichts/ welche nicht zieren ein Heiliges Leben:
Die Reinigkeit der Lehre iſt mit wachenden Augen zubewaren/ aber die Heiligkeit des Lebens iſt mit groſſem ernſt fortzupflantzen.
Was hilfft groſſe Kunſt ohne Gottſeligkeit?
Es iſt viel beſſer fuͤr GOtt/ einen Gottfuͤrchtigen Menſchen erziehen/ denn einen Gelerten.
Die Lehre Chriſti treiben jhrer viel mit groſſem ernſt/ aber daß Leben Chriſti vben jhrer wenig.
Hievon wolle auch der Chriſtliche Leſer/ die Vorrede deß erſten Buchs/ vnd den Beſchluß deß Vierdten Buchs beſehen.
Ob auch Jemand ſagen wuͤrde/ ich hette die Lehr vom Chriſtlichen Leben zu weitleufftig beſchrieben/ dem gebe ich zur Antwort:
Das auch vnſer boͤſes Leben weitleufftig ſey/ vnſer ſchade iſt ja zu groß vnd zu heilloß/ ſo iſt auch vnſere Erloͤſung ein groſſes Werck vnd ein tieffes Meer/ ſo iſt auch vnſer Creutz mannigfaltig.
Doch wers ja wil kuͤrtzer haben/ der leſe nur was im Erſten andern vnd dritten Buch/ von der Buſſe/ vom Glauben/ von der Liebe/ von Demuth/ Sanfftmuth/ Gedult/ vnd vom Creutz in gewiſſe Capittel verfaſſet iſt/ ſo wird er das gantze Chriſtliche Leben kurtz haben vnnd finden.
Wirſtu aber das gantze Werck leſen/ ſo wird dirs Zeit vnd Arbeit reichlich belohnen.
Letzlich wolle auch der fromme Leſer erinnert ſein/ weil in dem eilenden Druck/ etwas verſehen/ er wolle nicht bald vnnd ſchnelle Vrtheilen/ ſondern in der Correctur darnach ſehen/ vnnd Chriſtliche beſcheidenheit brauchen/ vnd mit mir Gottes Ehre vnd des Neheſten Seligkeit helffen befoͤrdern.
Errata deß Andern Buchs.
IN der Vorrede: F. 1 fac. 2 l. 19 pro werde/ liß wird. f. 4 l. 13 pro Krauckheit liß Traurigkeit/ f. 4 fac. 2 l. 8 dele jhn.
Im Regiſter der Capittel/ cap 28 pro geſchwecht/ liß geſchmecket/ f. 3 l. 19 poſt nicht adde ſo/ f. 6 l. 3. pro kempffen/ liß kempffer/ f. 27 l. 8 pro vollkommene/ liß vollkomnere/ f. 36 l. 16 pro durck/ liß durch/ f. 46 l. 1 pro Glaube/ liß Glaubens/ f. 62 l. 3 pro erhaiten/ liß halten/ f. 86 l. 1 pro ſtirb/ liß ſtirbt/ f. 92 l. 22 pro allein/ liß alle ein f. 110 l. 15 pro ſtraffe/ liß ſcharffe f. 116 l. 11 pro als/ liß alſo Ibid. ad marg. liß aſpernando f. 124 l. 13 dele ſpricht Ibid. l. 14 poſt er/ adde ſpricht f. 130 l. 1 dele durch f. 135 l. 8 liß vnaußſprechliche f. 155 l. 18 pro ewige/ liß einige f. 158 l. 6 poſt her/ adde mir f. 164 l. 14 pro kein/ liß keiner f. 167 l. 3 pro vbergehen/ liß vberheben f. 168 l. 3 pro allem/ liß alles f. 169 in fine: liß/ das iſt das erſte ſtuͤck deß Truͤbſeligen Lebens f. 202 l. 18 pro als/ liß alſo f. 211 ad Marg. fuͤr beſtehen liß befehlen f. 223 l. 8 pro ſeines/ liß ſein f. 224 ad Marg. pro ſeine/ liß ſeiner f. 226 l. 5 pro ſtel/ liß ſtellet f. 227 l. 5 pro ſollen/ liß ſelben f. 234 l. 24 pro daran/ liß davon f. 237 l. 2 pro er liß vns/ Eadem l. pro den/ liß dem f. 251 l. 21 fuͤr betriefedem liß bereitetem Ibid. l. vlt. pro Ancker liß Acker f. 267 l. 23 pro man Ebe/ liß mancher f. 274 l. 2 pro ſeiner/ liß ſeinem f. 282 l. 25 pro ergieſſe/ liß ergieſſen f. 298 l. 1. poſt fuͤr adde/ ſie f. 325 l. 23 pro als/ liß alſo f. 329 l. 18 pro alle/ liß aller: Item/ l. 19 f. 340 l. 13 pro Fende/ liß Friede f. 342 l. 2 pro Verſoͤhnung/ liß verſehung f. 348 l. 18 pro Lebet/ liß Lebete f. 356 l. 3 pro Fleiſch/ liß Fleiß Ibid. l. 9 pro allen/ liß aller f. 360 poſt gewiſſen adde f. 363 l. 12 pro Boßheit/ liß Warheit f. 365 l. 20 pro vergangner/ liß vorbegangner f. 368 l. 13 pro vor/ liß von f. 388 ad Marg. liß Col. 4 f. 417 l. 10 liß ςερέωμα f. 419 l. 6 pro Heiligkeit/ liß Heimligkeit f. 435 l. 14 vnd 16 liß laſſets f. 438 l. 2 pro ein/ liß eins f. 461 l. 13 liß iſt bedeutet durch die f. 474 l. 6 pro in deinen rechten/ liß mit demem Rath f. 478 l. 10 liß außrichtet f. 494 l. 13 poſt weme adde hat f. 500 ad Marg. liß primitiæ f. 506 l. 17 pro wie liß wird f. 510 l. 15 liß allerlieblichſten f. 514 l. 1 poſt Achab/ adde vnnd Joſaphat f. 526 l. 22 pro verruckt/ liß verrucht f. 529 l. 14 poſt ſeid/ adde/ jhr f. 531 l. 3 dele in Ibid. l. 12 pro da/ liß der Ibid. l. 13 liß mache vnd ſchaffe f. 533 l. 22 pro da/ liß das f. 535 l. 1 pro werde/ liß wird f. 537 l: 14 pro werben/ liß werden f. 545 l: 15 pro ſchaden/ liß ſcheiden f: 555 l: 6 pro erkennen/ liß erkennet f. 575 l: 19 pro ſo/ liß alſo f: 576 l:
7 liß einem Ibid: l: 20 liß David f: 596 l: 9 poſt oder dele/ des f: 600 ad Marg: pro Freunde/ liß grund f: 604 l: 10 pro ein/ liß kein Ibid: 1:14 liß Gotte f: 605 l: 1 poſt vnd adde die f: 606 l: 13 poſt angeblaſen adde/ werden f: 612 l: 11 poſt 8 der HErr reicht die Hand f: 619 l: 19 pro einem liß meinen f: 621 l: 13 poſt hat adde er f: 623 l: 17 pro wirdt/ liß will f: 626 l:
4 liß Winſelte/ Kirrete Ibid: l:
9 dele/ vnd er mich nicht hoͤret f: 641 l: 16 liß dann f: 647 l: 4 poſt laſſen/ adde:
Das wir wiſſen es ſey Gottes wille f: 653 l: 6 poſt vnd adde/ wie f: 657 l: 5 poſt erfolget/ adde iſt f: 659 l:
4 liß von mnen Ibid: l: 19 poſt vberwunden/ adde/ werden f. 673 l: 18 pro erſtlich/ liß letzlich f: 685 l: 6 pro wir/ liß wie f: 707 l: 12 pro obs/ liß ob Ibid: l: 19 liß vntere f: 709 l: 23 pro dre liß der f: 710 l: 20 liß der Reiche f. 713 l: 16 liß Prognoſtieiren 711 l. 2 vnnd 7 pro Calendis & Calendæ, liß Idibus Martii.
