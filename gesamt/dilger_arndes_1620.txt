Des Ehrwuͤrdigen/ Achtbaren vnd Hochgelarten Herrn Johannis Arndes, im Loͤblichen Fuͤrſtenthumb Luͤneburg General Superintendenten, Richtige/ vnd in Gottes Wort wolgegruͤndete Lehre/ in den vier Buͤchern vom wahren Chriſtenthumb:
In etlichen Puncten auß dringenden/ Nothwendigen vrſachen/ die in der Vorrede angezogen/ repetiret vnd wiederholet/ Durch M.
DANIEL DILGER, Pfarrern der Evangeliſchen Augsburgiſchen Confeſſion zugethanen Gemeine zu S. Catharinen in Dantzig.
Gedruckt im Jahr Anno 1620 .
BASILIVS Hexamer.
Homil. 10. edit. Baſil. pag. 55.
QVid eſt Chriſtianiſmus?
Similitudo DEI, quantum poßibile eſt humanæ naturæ.
Si ſuſcepiſti eße Chriſtianus, feſtina fieri ſimilis Deo, indue Chriſtum.
Quomodo verò indues? qui baptiſma non accepit qui indumentum incorruptibilitatis non ſuſcepit, repudiat ſimilitudinem ad Deum.
Si dixißem tibi, Ades huc, fias ſimilis regi, nonne benefactorem me judicaßes?
Poſtquam verò te ſimilem DEO facere volo, fugis ſermonem deificantem te, obturatis auribus, ut neq audias ſalutares ſermones.
Dem Chriſtlichen Leſer.
Gnade vnd Friede in Chriſto JEſu vnſerm Herrn.
CHriſtlicher Lieber Leſer/ was das gemeine Sprichwort gibt/ Wer an den Weg bawet/ hat viel meiſterns/ Das wird nicht allein im gemeinen Leben wahr erfunden bey denen wercken/ die fuͤr jedermans augen geſchehen/ da gemeiniglich viel Richter vnd wenig Tichter vber kommen pflegen:
Sondern es wird auch ſonderlich denen Ambts Perſonen/ die im oͤffentlichen Predigampt reden/ Lehren vnd ermahnen/ weidlich vnd rechtſchaffen vnter jhrer ſchwerē Amptsbuͤrde in die Experientz vnd erfahrung geſetzet/ wie ſolches aller Heiligen Propheten vnd Apoſtel/ ja Chriſti des Ertzhirten Exempel gnugſam darthun vnd ausweiſen.
Den wer weiß nicht/ was es fuͤr einen Zuſtand zun zeiten Eſaiæ vnter dem Volck Iſrael gehabt/ da viel Gottloſe zuhoͤrer in der gemeine ſich ins Predigampt mit eingemenget/ vnd den Predigern vnnd Lehrern haben fuͤrſchreiben vnd ein Model geben duͤrffen/ wie ſie jhre Predigten anſtellen vnd nach jhren Affecten formiren ſolten/ davon Eſaiæ 30. v. 10. geſchricben ſtehet/ das ſie/ wo nicht oͤffentlich/ doch im Hertzen geſagt haben: Ihr ſole vns nicht ſchawen die Rechte Lehre/ Prediget vns aber ſanfft/ ſchawet vns Taͤuſcherey.
Eben daſſelbe klaget auch der Heilige Prophet Jeremias/ das es mit ſeinen Predigten bey dem ruchloſen hauffen einen ſolchen ausgang gewonnen/ wie ers beſchreibet Jerem. 20. v. 7. mit dieſen worten:
Herr du haſt mich vberredet/ vnd ich hab mich vberreden laſſen/ du biſt mir zu ſtarck geweſt/ vnd haſt gewonnen.
Aber ich bin druͤber zu Spott worden taͤglich vnd jederman verlachet mich.
So klaget auch der H. Prophet Hoſeas cap. 4. v. 4.
Das das Volck ſeine Predigten alſo angehoͤret vnd auffgenommen/ als wenn es jhm Frey ſtuͤnde nach wolgefallen die Prieſter zu ſchelten.
Solches verkehrtes richten vnd vrtheilen vber das Heilige Lehrampt iſt auch im Newen Teſtament bey den Kindern des vnglaubens vorgelauffen/ daruͤtz ber der Sohn Gottes klaget Matth. 11. v. 16. da er alſo ſpricht:
Weme ſol ich diß geſchlecht vergleichen/ es iſt den Kindlein gleich/ die an dem Marckte ſitzen/ vnd ruffen gegen jhre Geſellen vnd ſprechen/ wir haben euch gepfiffen/ vnnd jhr woltet nicht tantzen/ wir haben euch geklaget vñ jhr woltet nicht weinen.
Johannes iſt kommen/ Aß nicht/ vnd Tranck nicht/ ſo ſagen ſie/ Er hat den Teuffel.
Des Menſchen Sohn iſt kom̃en Iſſt vnd Trincket/ ſo ſagen ſie/ ſihe/ wie iſt der Menſch ein freſſer vnd ein Weinſaͤuffer/ der Zoͤllner vnd Suͤnder geſell/ vns die Weißheit muß ſich rechtfertigẽ laſſen von jhren Kindern.
Wie nu dieſes der Welt Proceß/ vnd eigene art zu allen zeiten geweſen iſt/ das ſie es mit den groſſen Legaten Gottes vnnd mit Chriſto dem Heilande der Welt in jhrem Ampte alſo geſpielet/ mit vorwinigem kluͤgeln vn̄ gruͤbeln/ als haben alle getrewe Lehrer gentzlich vnd gewiß zuſchlieſſen/ das ſie dem Ebenbilde des Sohns Gottes hier jnne muͤſſen gleich werden/ vnnd nichts beſſers in jhren Ampte zuerwarten haben nach dem Spruch des Sohn Gottes Matth. 10. v. 24.
Es iſt dem Juͤnger gnug/ dz er ſey wie ſein Meiſter/ vnd der Knecht wie ſein Herr.
Haben ſie den Haußvater Beelzebub geheiſſen/ wie viel mehr werden ſie ſeine Haußgenoſſẽ alſo heiſſen.
Darhin Gott ſey Lob vnd danck/ iſts mit mir dem geringſten in dem Heiligen Predigampte/ deme ich numehr drey vnd zwantzig Jahr trewlich nach dem vermoͤgen/ das Gott dargereichet/ in dieſer guten Stadt Dantzigk meinen geliebten Vater Lande fuͤrgeſtanden/ auch kom̃en/ dz da ich Gottes wort rein vnd klar/ nach dem es in der Vhralten Augßburgiſchen Confeſſion erklchret iſt/ gelehret.
(Wie mir deſſen mein gewiſſen/ vnd meine liebe Pfarkinder an jehnem Tage fuͤr dem Geſtrengen Richtſtuel Gottes zeugnis geben werden) dennoch ich viel vnnuͤtze vnd vnhoͤffliche vrtheile habe muͤſſen vber mich ergehen laſſen.
Den nach dem ich etliche zeit nach einander die ſtreitigen glaubens Articul vnd Punct Chriſtlicher Religion nach Nothturfft vnd den gaben/ die Gott ſelber verliehen// meiner gemeine vnd zuhoͤrern deutlich vorgetragen vnd aber vermercket habe/ das bey dem mehrerntheil ein ziemlich ſicheres Leben vorgefallen/ vnd bey dem vie len wiſſen wenig gewiſſens zufindē geweſt: hab ich mit etwas mehrerm Eyfer vnd fleiß zur lieben Gottſeligkeit vnd heiligem Leben dieſelben angemahnet/ vnd das es ſich vbel zuſammen reume/ als ein Chriſt wollen gleuben/ vnd wie ein Heide oder Gottloſer wollen leben. Habe auch verſchienene Advents zeit in dreyen meiner Wochen Predigten vom wahren Chriſtenthumb gehandelt/ vnd darinnen ein wenig die Lehre des Glaubens geſcherffet/ das der Seeligmachende Glaube nicht bloß auff der Lippen liegen/ ſondern im Gottſeeligen heiligen wandel ſich herfuͤr thuen vnd leuchtē ſolte.
Item/ wie der jnnerliche Newe Menſch von tage zu tage zunehmen vnd dem Fleiſche wieder ſtreē muͤſte/ auff das er von dem nicht vberweltiget wuͤrde/ welches ob es wol der kern dergantzē Heiligen Schrifft vnd aller Evangeliſchen ihre einheilige Lehre iſt/ ſo ſind doch Leute gefunden/ die ſtudio partium getrieben/ daſſelbige was Gottes Wort vnd Warheit iſt geleſtert/ vnd mich mit meinem Ampte/ wie den auch an dere meine Mitbruͤder haben ſtinckende machen wollen.
Sonderlich aber hat man gelegenheit vnd vrſach daher genommen/ weil ich in einer Predigt des Ehrwuͤrdigen vnd hoch gelarten Herrn Johann Arnds/ Superindenten des Loͤblichen Fuͤrſtenthumbs Luͤneburgs Vralter Augßbuͤrgiſcher Confeſſion getrewen bekenners/ vnd vmb die Kirche Gottes wol verdtenten Mannes Betbuͤchlein Paradieß Gaͤrtlein genand/ in einer Predigt mit dieſen Worten angezogen:
Das nemblich darinne das Vater vnſer were ſchon vnd Geiſtreich erklehret/ dahin ich die jehnigen welche eine Erklerung hieruͤber begehrten/ wolte gewieſen haben.
Beneben dieſem habe ich in einer andern Predigt ſeiner Buͤcher vom wahren Chriſtenthumb auch mit dieſen Worten gedacht; Wen mich einer fragte/ was er fuͤr Buͤcher leſen ſolte/ dadurch er moͤchte in ſeiner Chriſtlichen Religion vnd Glauben erbawet vnnd geſtercket werden/ wolte ich jhn weiſen zum groſſen vnd kleinen Catechiſmo Lutheri/ zu der Augßbuͤrgiſchen Confeſſion, vnd andern guten Buͤchern/ die von Chriſtlicher Religion handeln:
Begehrte er aber zuwiſſẽ/ waſſerley Bucher er mehr leſen ſolte ſein Chriſtenthumb in guten wercken zubeweiſen/ wolte ich jhn zu denn Buͤchern Thomæ de Kempis von der Nachfolge Chriſti/ vnd den Buͤchern Herrn Johann Arnds vom wahren Chriſtenthumb (keinen andern reinen Lehrer darbey verachtet.) ablegiret vnd gewieſen haben.
Dieſe meine offentliche Rede/ die ich in der Predigt gefuͤhret/ iſt vbel von etlichen/ welchen es nicht geziehmete/ ausgeleget vnd auffgenommen worden/ als hette ich hiemit allerley Ketzerey vnd Schwermerey Commendiret, alldieweil/ jhren duͤncken nach/ in des Herrn Johann Arnds Buͤchern ſchaͤdliche Irthumb vergraben weren/ als der Oſiandriſmus, Papiſmus, Schvvenckfeldianiſmus, Roſæcrucianiſmus, Weigelianiſmus, ja alle ketzereyen weren darinnen verborgen/ das man lieber moͤchte den Eulen Spiegel als dieſe Buͤcher leſen/ daher dann/ das andere uͤbel gefolget/ das etliche meine Mitbruͤder/ die etwan des guten Herrn Johann Arnds vnd ſeine Schriften/ als die in betrachtung der Gottſeligkeit gut weren/ privatim gefraget/ im beſten gedacht/ nicht minder wie meine Perſon/ von den vnbaͤndigen Zungen haben grewliche Stiche leiden muͤſſen.
Es iſt aber/ Gott Lob vnd danck/ bißhero keiner gefunden/ d er einige verfuͤhriſche Gottloſe Lehr e darauß habe erweiſen vnd darthun koͤnnen/ wiewol (nach dem der Stab vber den guten Herrn Arnd gebrochen) hin vnd wieder etwas außzuklauben vnd in einem andern verſtande wieder des Authoris offentliche proteſtation, die den Vier Buͤchern vorgeſetzet/ man ſich gnugſam bemuͤhet vnd bearbeitet hat/ ohne allein das dies jhr vornembſtes argument, das ſie dawider auff bringen/ ſcheinet/ weil faſt aus allen Confeſſions Leuten etliche die dieſe Buͤcher geleſen/ jhnen das Lob geben/ das ſie Chriſtlich geſchrieben ſein/ davon vnter denen/ die der Roͤmiſchen Bāpſtlichen Kirchen/ vnd die des Calvini, Item/ die der Wiedertaͤuffer meinung ſind zeugnuͤſſen weren/ Als ſey ſchließlich/ das darumb von den Buͤchern nichts zuhalten ſey.
Vors Ander/ weil keine glaubens Articul pro & contra außfuͤhrlich darinnen diſputirt abgehandelt vnd erkleret wuͤrden/ als koͤnten es nicht Buͤcher genandt werden/ darauff die Lehre vom wahren Chriſtenthumb zu referiren vnd zuziehen were.
Was das Erſte belanget/ iſt zwar nicht ohne/ das allerley Religions Leute gefunden/ die dieſe Buͤcher loben/ den wie ich berichtet bin/ ſol ein Roͤmiſcher Kirchen Prælat von dieſen Buͤchern geſaget haben: Ihn thete es groß wunder/ das ein ketzer ſo Geiſtreich habe ſchrei ben koͤnnen.
Vnd Andere die es mit den Heidelbergiſchen Theologen vnd mit Calvino halten/ haben auch dieſe Buͤcher dieſes Orts ſehr lieb.
So folget doch darumb nicht/ das Herr Johann Arnds alle Ketzerey in ſich habe/ ſo wenig es folget; Thomæ von Kempen Buch von der nachfolge Chriſti liebet die Roͤmiſche Kirche/ vnd die zu Baſel/ welche es mit dem Zvving lio halten/ haben es auch deutſch drucken laſſen/ Ergo iſt Thomas von Kempen Baͤpfliſch vnd Zwingliſch:
Item: Wie es nicht folget/ das die Tugend zulieben ſey/ ſagen die Tuͤrcken/ Juden vnd Chriſten.
Ergo wer von der Tugendt ſchreibet/ der iſt Tuͤrckiſch/ Juͤdiſch vnnd Chriſtiſch.
Alſo folget es auch nicht:
Der Herr Iohann Arnds/ weil er in vielē Puncten generalia allgemeine Lehre des Chriſtenthumbs tractiret, vnnd abhandelt/ wird von vnterſchiedenen Perſonen gelobet/ die nicht in ſpecialibus vnd gewiſſẽ Religions ſachẽ einig ſind.
Ergo iſt Herr Iohan Arnds Buch ein Mantel aller Ketzer.
&c.
Was das ander betrifft/ ſo iſt ja an deme/ das der Herr Iohann Arnds nicht die zwiſtige Glaubens articul pro & contra darin abhandele/ wie folches auch ſein vornehmen nicht geweſen/ vnd er ſelber am Ende des Vierdten Buchs bekennet.
Das wolle aber der Chriſtliche Leſer fleiſſig mercken/ wie nemlich dz gantze Chriſtenthumb auff zwey Stuͤcke beruhet.
Derer 1. iſt recht glaͤuben.
2. recht vnd Chriſtlich leben.
Das erſte dienet eigentlich zum handel der Seeligkeit vnnd Gerechtigkeit/ da man glaͤubet vnd bekennet/ das/ da den Menſchen Gottes Geſetze zuerfuͤllen/ vnd alſo durch eigen verdienſt Gerecht vnd Seelig zu werden vnmuͤglich geweſen/ als die Zeit erfuͤllet war/ habe Gott ſeinen Sohn geſandt gebohren von einem Weibe/ vnd vnter das Geſetze gethan/ auff das er die/ ſo vnter dem Geſetze waren/ erloͤſete/ vnd wir die Kindſchafft empfingē.
Wer nun durch andere wege die Seeligkeit ſuchen wolte/ was Er auch thete/ das wuͤrde Gott nicht gefallen:
Da zu den die Glaubens artickel nach Gottes wort/ als von der Perſon Chriſti/ Abendmahl/ Tauffe/ Prædeſtination oder ewigen Gnadenwahl muͤſten erkand vnd bekand werden.
Nebens dem iſt das andere ſtuͤcke des Chriſtenthumbs/ welches zum gehorſam gehoͤret/ den wir Gott zuerzeigen/ vnd hiemit auch zugleich vnſern glauben zuerweiſen ſchuͤldig ſind/ da durch zwar nicht die Seeligkeit erlanget oder verdienet/ dennoch GOtt wolgefellig/ vnd von denen Perſonen/ ſo durch den glauben ſchon verſoͤhnet ſind/ als eine nothwendige Frucht des Glaubens erfordert wird.
Denn allhie ſoll der Glaube durch die Liebe thaͤtig/ in guten wercken lebendig/ vnd zu allem guten fruchtbar ſein/ dz wir nemlich vnſer liecht laſſen leuchten fuͤr den Leutẽ/ dz ſie vnſere gute wercke ſehē/ vn̄ vnſern Vater im Him̃el preiſen/ welches Andere vns ſo wol zur noͤtigen warnung/ als das Erſte zum ſeeligen Troſt dienen ſol/ den D. Luther klagende recht ſaget in ſeiner Kirchen Poſtil Dom. 5. Ephiphan. die Jenigen/ die nicht gleubẽ/ kan man nicht von den Wercken bringen/ die aber gleubẽ kan man nirgents zu den Werckē bringẽ.
Diß andere Stuͤck Chriſtlicher Religion hat jhme der Author zuhandeln ſonderlich vorgenommẽ/ vñ deſſẽ hochwichtige vrſach vnd bedenckẽ/ die der Chriſtlicher Leſer in der Vorrede ſeiner Buͤcher ſelber auffſchlagen vnd leſen mag/ angezogen.
Doch hat er dieſen Punct alſo tractiret, das er die zur Seeligkeit nothwendige Glaubens artickel richtig ohne weitleufftiges diſputiren in ſeinen Vier Buͤchern/ die er nach der Vhralten Augßburgiſchen Confeſſion wil verſtanden haben mit eingefuͤhret/ vnd ſich deutlich vnd ſatis orthodoxè erklehret/ als vom Heiligen Abendmahl beſihe lib. 3. cap. 2. pag. 10. vom Gnedigen willen Gottes gegen alle Menſchen lieſe lib. 1 cap.
8. pag. 76. vom allgemeinen Verdienſt des Herrn lib.
2. cap. 1. & 2. wieder die bloſſe verwerffung Eſaus lib.
2. cap. pag. 379. von den Mittel dingen als Bildern lib.
2. cap. 22. pag. 254. von der Muſiea oder Orgel geklang vnd andern Ceremonien lib.
2. cap. 41. pag. 483. Deſgleichen von der gerechtigkeit des Glaubens ſeind vnzehlig viel oͤrter/ welche ich nicht anziehen wil damit dir/ lieber Leſer/ vrſach vnd anlaß gegeben werde/ die Buͤcher ſelber fuͤr die Hand zunehmen vnd mit allem fleiß zuleſen.
Aus welchem leicht zu concludiren vnd abzunemen/ dz ob wol Herr Johann Arnds nicht weitleufig pro & contra in ſeinen Vier Buͤchern vom wahren Chriſtenthumb/ diſcurriret, ſo habe er doch das fundament des Glaubens gewiß vnd vnbeweglich behalten/ vnd nothwendig nach ſeinem vornehmen darin abgehandelt vnd begriffen.
Das aber der Gottsfuͤrchtige Chriſtliche Leſer/ welcher einē abſchew dafuͤr tregt/ das vnſchuͤldige Maͤnner vnnd bekenner Chriſti ſo erbarmlich von den Splitterrichtern zerzauſet worden/ vnd ich auch fuͤr meine Perſon/ ſo wol meiner Herrn Mittbruͤder/ die es in dieſem Fall mit mir halten/ das nemblich dem Herrn Johann Arnds vnguͤtlich vnd zu viel geſchehen/ meine oͤffentliche Commendation, die in gewiſſen reſpectu geſchehen iſt ſalviren moͤge:
Als wil ich denſelben alhie gewiſſe vrſachen an eigen/ warumb ich den Chrwuͤrdigen vnd Hochgelarten Herrn Iohan Arnd mit ſeinen Schrifften nicht anders als fuͤr eine der Vraltē Augſpurgiſchē Confeſſion getrewen Lehrer habe halten wollen/ koͤnnen vnd ſollen.
Vnd iſt die Erſte vrſach dieſe/ weil der Chrwirdige/ Achtbare/ Hochgelarte Herr Iohann Gerhardi der Heiligen Schrifft Doctor, vnd der Loͤblichen Univerſitet zu Jehna Profeſſor zu dieſen Schriften in ſeinen Locis Communibus die Studirende Jugend ablegtret vnd gewieſen/ da er in Loco de imagine DEi Tomo 2. pag. 418. alſo redet:
Declarat hoc quadam ſimilitudine Dn. Iohannes Arnds/ amicꝰ noſter rentis loco habendus. lib. 1. de vero Chriſtmo cap.
2. pag. 13. &c.
Das iſt/ dieſes von dem Ebenbilde Gottes hat vnſer Freund Herr Iohann.
As/ den wir billich als vnſern Vater ehren/ in einem gleichnis erklehret/ im 1. Buch vom Chriſtenthumb cap.
2. pag. 13.
Vors Ander/ hat dieſer Theologus des Herrn Iohann Arnds deutſche Theologv commendiret To. 1. in loco de Naturâ Dei pag. 348. da er alſo redet:
Theologia germanica per Dn. Johannem Arnd virum doctiſſimum amicum noſtrum ſingularem edita, ſubtiliſſimè reſpondet cap. 30. die deutſche Theologia welche durch den Hochgelarten Mann Hern Iohann Arnds außgegangen antwortet hierauff gahr tieff ſinnig.
Vors Dritte/ hat der wolgenandte Herr D. Iohannes Gerhardi in ſeinem Exercitio pietatis Anno 1612. vnd hernach Anno 1618. zu Jehna Gedruckt in der Præfation abermahls des Herrn Arnds honorificè meldung gethan/ in dem er auß dem andern Buch vom Chriſtenthumb ſchoͤne Lob ſpruͤche des lieben Gebets allegiret, vnd dem Herrn Johann Arnds ultrò vnd freywillig das gezeugniß gibt/ das er ſey inſignis Theologus ein Fuͤrtrefflicher Theogus das iſt:
Gottes gelehrter Mann.
Vors Vierde/ ſo geben auch die Vorreden vñ der beſchluß der Vier Buͤcher vom wahren Chriſtenthumb/ das wolgedachter Author außdruͤcklich bezeuget/ Er wolle in allen Articuln nach dem verſtande Librorum Svmbolicorum Auguſtanæ Confeſſionis, als da ſein die Erſte vnverenderte Augßburgiſche Confeſſion, Apologia, Schmalcaldiſche Artickel, beyde Catechiſmi Lutheri, vnnd Formula Concordiæ dieſe ſeine Buͤcher verſtanden haben.
Fuͤrß Fuͤnffte/ bezeugen ſolches ſein Bekentniß die Dedicationes der Kirchen Poſtill vnd des H. Pſalters/ welche der Vnparteyſche Leſer zu mehrer nachrichtung vmb Rettung dieſes getrewen Lehrers Ampt vnnd Perſon/ daheime durch ſuchen kan.
Fuͤrs Sechſte/ hat der offt wolgenante Hochgelarte Herr D. Johann Gerhardi Anno 1616. fuͤr ſeine Aphoriſmos ſacros zu Jehna Gedruckt des Herrn Johann Arnds diſſertationem Druͤcken laſſen/ welches er nimmermehr geſtattet oder begehret/ wann er der Herr Johann Arnds wegen der Lehre vnd Religion in einigen Verdacht billiger weiſe gezogen worden.
Fuͤrs Siebende/ hat der Ehrwuͤrdige vnnd Wolgelarte Theologus Martinus Hyllerus diener am Wort GOttes zu Striegaw in ſeinen 59. Andachten zu Jehna Anno 1613.
Gedruckt in der 34. Andacht lit. Oo. ij den Leſer in die Buͤcher des Herrn Johann Arnds gewieſen.
Fuͤrs Achte/ So iſt der Ehrwuͤrdige Herr Johann Arnds in dem Loͤblichen Fuͤrſtenthumb Luͤneburg ein Wolgeehrter/ vnnd bey der Gemeine Gottes/ welche der Augßburgiſchen Confeſſion vnterſchrieben/ anſehnlicher Lehrer vnd Superinrendens, welchem eines gantzen Fuͤrſtenthumbs Kirchen inſpection vnd auffſicht vertrawet iſt/ da auch keiner gelitten oder geduldet wird in offentlichen Lehrampt/ welcher nicht nach der Richt ſchnur Goͤttliches Wort ſein Ampt treiben vnd fuͤhren wuͤrde.
Fuͤrs Neundte/ ſo iſt von Anno 1605. biß auff jtzt lauffende 1620.
Jahr keiner gefunden/ meines erachtens/ der einigen Punct in gedachten Buͤchern angeſtochen/ oder offentlich angeklaget hette/ da doch zu vielen vnterſchiedlichen mahlen viel Tauſent Exemplaria in Europâ diſtrahiret vnnd verkaufft worden ſind.
Dieſe vnnd dergleichen Vrſachen/ Chriſtlicher lieber Leſer/ ſind bey mir vnd meinen Mittbruͤdern der wichtigkeit geweſen/ das ich dieſen Mann fuͤr ein Salutare organum vnd Heilſames Wergkzeug der Chriſtlichen Kirchen gehalten vnd æſtimiret habe/ vnd auß dieſem grunde ſeines Paradiß gaͤrtleins an offentlicher Cantzel erwehnet/ wie auch wol ſonſten anderer gelehrten Lehrer ſcripta vnd Buͤcher bißweilen zur erbawung angezogen vnnd citiret werden: Habe auch mir nicht die gedancken machen koͤnnen/ das einiger Menſch vnſer Confeſſion demſelben ſich oͤffentlich zu wiederſetzen/ mich vnnd den guten Herrn Johann Arnds zu moleſtiren, anlaß vnnd gelegenheit dadurch nehmen wuͤrde.
Weil es aber/ leider Gottes/ numehr geſchehen/ vnnd gantz Dantzig neben andern vmbher litgenden oͤrtern/ wie auch die Academia Regiomontana hievon voll iſt/ ſo muͤſſen wirs dem lieben Gott befehlen/ welcher/ wie ich auß gutem Hertzen die Schrifften des Herrn Johann Arnds benamet/ vnnd der Fromme Lehrer der zugemeſſenen vnnd mit Vnrecht beygefuͤgten Irthumen nicht ſchuͤldig iſt/ alſo auch nach ſeiner guͤte vnſer Perſon vnd Ampt wieder alle boͤſe Zungen vnd Faͤlſchliche Freventliche verkehrer wird gewaltiglich zuſchuͤtzē wiſſen.
In deſſen wil ich dir hiemit/ Chriſtlicher Lieber Leſer/ eine geringe Erklerung der vornembſten oͤrter welche von etlichen dieſes Orts in mißverſtand vbel gedeutet vnd gedrehet worden/ benebens dem gewiſſē grunde heilſamer Lehre/ die in den Vier Buͤchern vom wahren Chriſtenthumb verfaſſet/ vberreichet vnd zugeſchrieben haben/ mit freundlicher bitte du wolleſt dieſe Arbeit nicht anders den im beſten verſtehen/ als die nicht ſo eben zu dieſes getrewen Lehres vnd ſeiner Schrifften (die weder meiner Commendation noch defenſion beduͤrffen) als meiner ſelbſten Ehren/ guttes Nahmens vnd Ampts Rettung vnd vertheidigung gerichtet iſt.
Das uͤbrige/ da Jemand wieder genandte Buͤcher ſich Schrifftlich aufflegen wolte/ dem Herrn Authori, der jhme als ein alter wolgeuͤbter vnd beruͤmbter Theologus durch Gottes Geiſt gnugſam gewachſen iſt/ heimſtellende.
Damit ich dich in den Schutz des Allmechtigen wil befohlen haben.
M. Daniel Dilger Pfarrer der Kirchen zu S. Catharinen in Dantzig.
CAPVT I.
Vom Wort GOttes
I. Frage.
Was iſt des Herren Johannis Arndes in ſeinen Vier Buͤchern vom wahren Chriſtenthumb eigentliche Meinung vom beſchriebenen vnd durch Heiliger Schrifft geoffenbaretem Wort Gottes?
Antwort:
DAs haſtu Chriſtlicher Leſer deutlich zuvernehmen lib. 1. cap. 36. p. 363. &c.
Da dieſer getrewer Lehrer ſo viel ſagt/ das das geoffenbarete vnd beſchriebene Wort zweyerley in ſich habe 1.
Denn eußerlichen Buchſtaben welchen auch die Gottloſen hoͤren.
2. Die jnnerliche Krafft vnter dem Buchſtaben verborgen/ welche nicht die jrdiſche ſondern Geiſtliche gute gleubige Hertzen empfinden vnnd annehmen.
Seine wort von der jnnerlichen Krafft H. Schrifft/ wie vnnd von welchen dieſelbige empfunden werde/ lauten alſo P. 363.
Welche jhr Fleiſch durch taͤgliche Rew vnd Buße creutzigen/ ſambt den luͤſten vnd begierden/ die der Welt vnd ihnen ſelbſten taͤglich abſterben/ denen jhr gantzes Leben ein bitter Creutz iſt/ die werden von oben herab von Gott jnnerlich geſpeiſet/ mit der ſuͤſſigkeit des Himliſchen Manna/ vnd getrenckt mit dem Frewdenwein des Paradieſes:
Die andern aber/ ſo jhren Troſt in der Welt haben/ koͤnnen nicht ſchmecken das verborgene Manna: Vrſach ein jeglich ding vereiniget ſich mit ſeines gleichen/ Wiederwertige ding nehmen einander nicht an.
Gottes Wort iſt „Geiſtlich/ darumb vereiniget ſichs nicht mit einem Weltlichen Hertzen.
Gleich wie von der ſpeiſe/ die der Magen nicht annimbt/ der Leib keine krafft empfehet: Alſo ſchmecket die Seele nicht die krafft des Goͤttlichen worts oder Himmelbrots/ wenn ſie nicht daſſelbe gantz vnd gar in ſich verwandelt/ das iſt/ ins Leben.
Gal. 5. 6.
Wiederwer tige dinge nemen einander nicht an.
Vnnd wie dem Menſchen alles bitter ſchmecket/ wen er das Fieber hat: Alſo denen/ die am Fieber dieſer Welt kranck liegen/ an der Weltſucht/ an Geitz/ Hoffart vnd Wolluſt/ denen ſchmecket Gottes Wort bitter/ ja jhnen eckelt dafuͤr/ wie den febricitanten.
Welche aber den Geiſt Gottes haben/ die finden darinnen das verborgene Himmelbrot/ welche den Geiſt dieſer Welt haben/ die ſchmeckens nicht/ den keines nimbt das ander an.
Schoͤn gleichniß.
Daher kompts/ das viel Menſchen wenig Luſt/ Frewde vnd Geiſtlich begierde empfinden aus dem Heiligen Evangelio/ ob ſie es gleich taͤglich hoͤren.
Denn ſie haben den Geiſt Gottes nicht/ ſie haben nicht Himliſche gemuͤter/ ſondern jrrdiſche Hertzen.
Wer aber das wort GOttes recht verſtehen wil/ vnd deſſen Krafft empfinden/ vnd von dem Himmels Brot eſſen/ der muß ſich befleiſſigen mit ſeinem Leben gleichformich zu werden dem Wort Gottes/ vnnd dem Leben Chriſti.
So ſpeiſet er die demuͤtigẽ mit ſeiner Gnade/ die ſanfft muͤtigen mit ſeiner Gnadẽ/ die Sanfft muͤtigẽ mit ſeiner Liebe/ die Gedultigẽ mit ſeinem Troſt/ vñ machet jhnẽ ſein Joch ſuͤſſe/ vnd ſeine Laſt leicht.
Die ſuͤſſigkeit des Him̃el Brots wird geſchmecket vnter dem Joch Chriſti/ vnd da heiſt es:
Die Hungrichẽ fuͤllet er mit Guͤtern/ vnd leſt die Reichen leer.
Woher es kompt das vielen leuten das Evangelium nicht ſchmecke.
Luc. 1.
Geiſt muß vom Geiſt geſchmeckt werden.
Meine Wort ſind Geiſt vnd Leben/ ſo koͤnnen ſie von keinem vngeiſtlichen/ fleiſchlichen/ vppigen Hertzen vnd Sinnen empfunden werden/ „ſondern im Geiſt/ in der ſtille/ in verſchwiegenheit mit tieffer Demut vnd Heiliger Groſſer begierde muß mans annehmen/ vnnd ins Leben verwandeln/ ſonſt hat man vom Wort Gottes nichts mehr/ denn den euſſerlichen ſchall vnnd Buchſtaben.
Gleich wie man den Thon einer Harffen hoͤret/ verſtehet aber nicht was es iſt/ ſo hat man keine frewde davon: Alſo empfindet man nichts von der Krafft deß Goͤtlichen Worts/ wens nicht ins Leben verwandelt wird.
Vnd bald hernacher redet der Author im ſelbigen Capittel von der Krafft des H. Worts/ bey welchem nemblich dieſelbe ſich ſpuͤren laſſe/ alſo p 369.
In allen Staͤnden wird die Welt mehr geſuchet vnd geliebet denn Gott.
Mancher gelehrter Doctor Studieret Tag vnd Nacht/ das er in der Welt zu groſſen Ehren kommen moͤge: Aber vmb der Ewigen Ehre vnd Herrligkeit willen nimbt er offt nicht der weile ein Vater vnſer zubeten.
Mancher befleiſſiget ſich im Kriege Adel vnd Ritterſchafft/ zuerlangen:
Aber mit einer einigen Vntugend ſeines Fleiſches wil er nicht Kriegen/ dadurch man den ewigen Himliſchen Adel erlanget:
Mancher iſt ein vberwinder vieler Laͤnder vnd Voͤlcker/ vnd weiß ſich ſelbſt nicht zuuͤberwinden.
Wie viel ſind jhr/ die das zeitliche ſuchen/ vnd daruͤber ſich ſelbſten vñ jhre Seele vnd Seeligkeit verlieren.
Vnnd alle die das thun/ haben nicht gekoſtet das verborgene Manna des Goͤttlichen worts.
Denn die vberwinden nicht/ ſondern laſſen ſich von der Welt vberwinden.
Denn wer das Manna ſchmecken wil/ der muß vmb Gottes Liebe willen die Welt verſchmehen vnd vberwinden.
Wer das thun kan/ der wird den aller ſuͤſſeſten troſt des Heiligen Geiſtes empfinden/ welchen niemand kennet den der jhn empfehet.
Wer Gottes troſt ſchmecken wil/ muß den jrrdiſchen troſt fahren laſſen.
So redet er auch in folgenden Worten/ wann er ſpricht/ das viele gelehrte ſind/ die euſſerlich von Chriſto viel wiſſen zu ſagen aber den jnnerlichen Glauben vnd die Krafft der Lehre haben ſie nicht erfahren p. 373. 374. 375.
Viel ſagen auß lauterer Welt liebe/ es iſt jtzo eine gelehrte Welt/ eine geſchickte vnnd Kunſtreiche zeit/ Doctum & eruditum ſeculum: vnd wiſſen nicht/ das die rechte Kunſt/ Chriſtum lieb haben/ welches beſſer iſt den alles wiſſen/ gar erloſchen ſampt dem Glauben Epheſ. 3. Luc. 18. Vnd das wenig ſein der rechten Gottes Gelerten Eſa. 54. Vnnd derer die von Chriſto das rechte demuͤtige vñ ſanfftmuͤtige leben lernen ſollen/ Matth. 11. Ja die aller kluͤgſtẽ ſind offt entfrembdet von dem leben das auß Gott iſt:
Vnd haben noch nie gelernet/ das in Chriſto ein rechtſchaffen leben ſey/ Epheſ. 4. Sie meinen es ſey alles an den wort Kuͤnſtlein gelegen/ da doch die rechte Erudition vnd geſchickligkeit nicht ſtehet in worten/ ſondern in rebus vnd in der rechtſchaffenen ewigen weißheit/ davon in dem Tractat de antiqua Philoſophia weiter/ wan man aber ſagte/ es were jtzo ein impium ſeculum, were der Warheit vnd Gottes Wort ehnlicher.
Man ſaget/ dieſer man hat einen ſtattlichen Tiſch vnd Kuche:
Ach wem Gottes Wort wol ſchmecket/ der das verborgene Manna koſtet/ das ewigwerende lebendige Himmelbrott/ Johan. 6.
Der hat einen herrlichen Tiſch/ den Gott bereitet hat/ Pſ. 23.
Wem Gott vnd ſein Wort wol ſchmecket/ dem mag nichts uͤbel ſchmecken/ vnd wem Gott vnd ſein Wort nicht wol ſchmecket/ wz mag der fuͤr frewde haben?
Gott ſelbſten iſt die Frewde/ der alle erſchaffene Frewde vbertrifft/ Er iſt das ewige Liecht/ das alle erſchaffene Liechter vbertrifft: der wolle mit ſeinem verborgenen Frewdenſchein vnſere Hertzen durch dringen/ vnſeren Geiſt vnd alle Kraͤffte reinigen/ erleuchten/ erfrewen/ verkleren/ vnd lebendig machen.
Wenn wird dieſelbige ſtunde kommen/ das vns Gott mit ſeiner Gegenwart vnd mit allem was er iſt/ erſaͤtigen wird?
So lang nun ſolches nicht geſchicht wird in vns keine vollkommene Frewde.
Muͤſſen derowegen mit dem Broſamlein ſeines troſtes vor lieb nemen/ die von vnſers Herren Tiſche fallen/ biß die rechte Frewde des ewigen Lebens angehet.
Eſai. 55.
Des gleichen von der jnnerlichen Krafft des Goͤttlichen Worts redet er p. 376. auff dieſe weiſe.
Der Herr ſpricht: Hoͤre meine ſtimme/ vnd thue mir auff.
Aber wie in einem Hauſe/ da ein Welt getuͤmmel iſt/ keine liebliche Muſica kan gehoͤret werdẽ:
Alſo kan Gott in einem Weltlichen Hertzen nicht gehoͤret werden.
Deñ es wird Gott nicht auff gethan/ leſt jhn auch nicht ein/ darumb kan ein ſolch jrrdiſch Hertz das Himliſche Manna nicht ſchmecken.
Wen das Getummel der Welt im Menſchen Hertz ſtill wird/ ſo kompt Gott vnnd klopffet an/ vnnd leſt ſich hoͤren:
So kanſtu ſagen mit dem Propheten Samuel: Rede Herr den dein Knecht hoͤret.
In einem ſtillen Hertzẽ kan man mit Gott reden.
1. Sam. 3.
Die Epiſtel an die Hebreer am 6. Redet auch von dieſem inwendigen Geiſtlichen vnd Himliſchen Abendmahl/ vnd ſpricht:
Das die ſo erleuchtet ſein/ vnd theilhafftig worden des Heiligen Geiſtes/ die haben geſchmecket die Himliſchen Gaben/ das Guͤtige Wort Gottes/ vnd die Kraͤffte der zukuͤnfftigen Welt.
Da hoͤren wir/ wo der Heilige Geiſt im Menſchen iſt vnd nicht verhindert wird/ ſo ſpeiſet er die Seele taͤglich mit dem verborgenen Manna des Guͤttigen Lebendigen Worts Gottes/ ſo auß Gottes Munde gehet/ vom welchem wir Leben.
II. Hiervon hoͤre auch auß dem I. Buch c. 6. eine ſchoͤne Lehre/ das nembllch fromme Chriſten nicht ſollen die Heilige Schrifft auffm Papier als einē todtē Buchſtaben ſtehen laſſen/ ſondern wz die Schrifft euſſerlich lehret/ das ſolle auch in vns krefftig vnd lebendig werdē zur Seeligkeit.
Seine Wort lauten alſo:
Pſ. 52.
Denn dieweil Gottes Wort der Saame Gottes in vns iſt/ ſo muß er ja wachſen in eine Geiſtliche frucht/ vnd muß das darauß werden durch denn Glauben/ was die Schrifft euſſerlich Zeuget vñ Lehret/ oder es iſt ein todter Saame vnd todte Geburth.
Ich muß im Geiſt vnd Glauben troͤſtlich empfinden/ das dem alſo iſt/ wie die Schrifft ſaget.
Es hat auch Gott die H. Schrifft „nicht darumb offenbaret/ das ſie auswendig auff dem Papier als ein Todter Buchſtabe ſol ſtehen bleiben/ ſondern ſie ſol in vns Lebendig werden im Geiſt vnd Glauben/ vnd ſol ein gantzer vnd jnnerlicher Menſch darauß werden/ oder die Schrifft iſt vns nicht nutze.
Es muß alles im Menſchen geſchehen durch Chriſtum im Geiſt vnd Glauben/ was die Schrift euſſerlich lehret/ als zum Exempel: beſiehe die Hiſtoriẽ Cains vnd Abels/ ſo wirſtu in jhren arten vnnd eigenſchafften finden/ das jenige/ wz in mir iſt/ Nemblich/ den Alten vnd Newen Menſchen mit allen jhren Wercken.
Dieſe beyde ſind in dir wieder einander.
Denn Cain wil jmmer den Abel vnterdruͤcken vnd erwuͤrgen.
Was iſt das anders den der ſtreit zwiſchen dem Fleiſch vnd Geiſt/ vnd die Feindſchafft des Schlangenſamen vnnd Weibes Saamen.
Die Suͤndflut muß in dir geſchehen/ vnd die boͤſe vnart des Fleiſches erſeuffen/ der Gleubige Noa muß in dir erhalten werden/ Gott muß einen Newen Bund mit dir machen/ vnd du mit jhm/ das verworrene Babel muß in dir nicht auffgebawet werden in ſeiner pracht.
Du muſt mit Abraham außgehen von aller deiner freundſchafft/ alles laſſen/ auch dein Leib vnd Leben/ vnd allein in dem willen Gottes wandeln/ auff das du den ſegen erlangeſt/ ins gelobte Land vnd ins Reich Gottes kompſt.
Was iſt das anders/ dan das der Herr ſaget:
Wer nit verleſt Vater/ Mutter/ Kinder Schweſter/ Hauß/ Acker/ Guͤtter/ ja ſein Leben/ der kan nicht mein Junger ſein/ das iſt/ ehe er Chriſtum wolte verleugnen?
Du muſt mit Abraham ſtreitẽ wieder die 5. Koͤnige/ die in dir ſind/ nemblich/ Fleiſch/ Welt/ Todt/ Teufel/ vnd Suͤnde.
Du muſt mit Loth auß Sodoma/ vnd Gomorrha aus gehen/ das iſt/ dz vngoͤttliche leben der Welt verleugnen/ vnd mit Loths Weibe nicht zuruͤcke ſehen/ wie der Herr im Luca am 12. ſpricht:
Summa GOtt hat die gantze Heilige Schrifft in den Geiſt vnd Glauben gelegt/ vnd muß alles in dir Geiſtlich geſchehen:
Daher gehoͤren alle Kriege der Iſraeliten wieder die Heidniſchen Voͤlcker.
Wz iſt das anders den der Strett zwiſchen dem Fleiſch vnd Geiſt?
Daher gehoͤret das gantze Moſaiſche euſſerliche Prieſtertumb mit dem Tabernackel/ mit der Lade des Bundes/ mit dem Gnadenſtull.
Das alles muß in dir Geiſtlich ſein durch den Glauben mit den opffern/ reuchern/ beten.
Dein Herr Chriſtus muß dieſes alles in dir ſein/ er hats alles zuſammen gefaſt in dem Newen Menſchen vnnd in dem Geiſt/ vnd wird alles in dem Glauben vollbracht/ ja offt in einem ſeufftzen:
Den die gantze Biebel fleuſt zuſam̃en in ein Centrum in dem Mẽſchẽ/ gleich wie auch die gantze Natur.
Alſo was iſt das Newe Teſtament dem Buchſtaben nach anders/ den ein euſſerlich zeugnuß/ das es alles im Menſchen alſo muß im Glauben geſchehen?
Deñ dz gantze Newe Teſtament muß gantz vnnd gar in vns ſein/ vnnd dringet auch mit gewalt dahin/ weil das Reich Gottes in vns.
Denn wie Chriſtus iſt durch denn Heiligen Geiſt im Glauben von Maria leiblich empfangen vnd gebohren/ alſo muß er in mir Geiſtlich empfangen vnd geboren werden/ er muß in mir Geiſtlich wachſen vnd zunehmen.
Vnd weil ich auß Chriſto bin eine Newe Creatur geſchaffen/ ſo muß ich auch in jhm leben vnd wandeln/ ich muß mit jhm vñ in jhm im Exilio vnd Elende ſeyn/ ich muß mit jhm in Demuth vñ verſchmehung der Welt/ in Gedult vnd Sanft muth/ in der Liebe wandeln/ ich muß mit jhm meinen Feinden vergeben/ Barmhertzig ſein/ die Feinde lieben/ den willen des Vatets thun/ ich muß mit jhm vom Satan verſuchet werden/ vnd auch vberwinden/ ich muß mit jhm vmb der Warheit willen/ die in mir iſt/ verſpottet/ verachtet/ verhoͤnet/ angefeindet werden/ vnd ſo es ſein ſol/ auch den Todt vmb ſeinet willen leiden/ wie alle ſeine Heiligẽ zum zeugnuß fuͤr jhm vnd allen außerwehleten/ das er in mir/ vnd ich in jhme geweſen vnd geliebet habe durch den Glauben.
Chriſti Lebẽ in vns
Dem Bilde Chriſti ehnlich werdẽ.
Das heiſt recht dem Bilde Chriſti ehnlich werden/ nemblich mit jhm vnd in jhm gebohren werden/ Chriſtum recht anziehen/ mit jhm vnnd in jhm wachſen vnd zunehmen/ mit jhm im Elende wallen/ mit ſeiner Tauffe getauffet werden/ mit jhm verſpottet werden/ mit jhm gecreutziget werdẽ/ mit jhm ſterben vnd aufferſtehen/ mit jhm auch herſchen vnnd Regieren/ vnnd daſſelbige nicht allein durchs Heilige Creutz/ ſondern auch durch taͤgliche Buſſe/ vnd jnnerliche rew vnd leyd vber die Suͤnde.
Da muſtu/ taͤglich mit Chriſto ſterben/ vnnd dein Fleiſch Creutzigen/ oder du kanſt mit Chriſto als deinem Heupt nicht vereiniget bleibẽ.
Du haſt jhn auch ſonſt nicht in dir/ ſondern auſſer dir/ auſſer deinem Glauben/ Hertz vnd Geiſt:
Vnd da wird es dir nicht helffen/ ſondern in dir wil er lebẽ/ ſeyn/ troͤſten vnd Seelig machẽ.
Siehe das thut der Glaube alles der machet dz heilige Wort Gottes in dir lebendig/ vñ iſt in dir ein lebendiges zeugnuß alles deſſen/ davon die ſchrift zeuget.
Vnd das heiſtder Glaube in ſeiner Subſtantz vnd weſen/ Ebr. 11.
Alſo iſt hierauß gnugſam offenbar/ wie alle Predigten vnnd Reden/ ſo auß Chriſti/ der Propheten vnd Apoſteln Munde gangen/ vnd die gantze Heilige Schrifft ſtracks gerichtet ſein auff den Menſchen/ vnd auff einen jeden vnter vns.
Alle Parabolen Chriſti gehen auff mich vnd auff einen jeden inſonderheit/ ſampt allen Wunderwercken.
Vnd darumb iſts auch geſchrieben/ das es in vns geiſtlich geſchehe.
Denn Chriſtus hat andern geholffen/ er mus mir auch helffen.
Dann er iſt in mir/ er lebet in mir/ er hat Blinde ſehendt gemacht/ ich bin auch geiſtlich Blind/ darumb muß er mich auch ſehend machen/ vnd alſo mit allen Wunderwercken.
Da erkenne dich fuͤr einen Blinden/ Lahmen/ Kruͤppel/ Tauben/ Auſſetzigen/ ſo wird er dir helffen/ er hat Todte lebendig gemacht/ ich bin auch Todt in ſuͤnden/ er muß mich in jhm lebendig machen/ auff das ich theil habe an der Erſten aufferſtehung.
Summa der Glaube thut dies alles im Menſchen was die Schrifft von auſſen zeuget.
Sie beſchreibet dz Bilde Gottes von auſſen/ das muß in mir ſein durch denn Glauben/ ſie beſchreibet das Reich Gottes euſſerlich im Buchſtaben/ das muß in mir ſein durch denn Glauben.
Sie beſchreibet Chriſtū von auſſen/ er muß in mir ſein durch den Glauben.
Die Schrifft beſchreibet den Adam/ ſein Fall vñ wieder bringūg/ es mus alles in mirſeyn.
Die Schrifft beſchreibet das Newe Jeruſalem/ das muß in mir ſein/ vnd ich muß es ſelbſt ſein.
Die Schrifft zeuget von auſſen von der newẽ Geburth/ von der newen Creatur/ das muß alles in mir ſein/ vnd ich muß es ſelbſt ſein durch den Glauben oder die Schrifft iſt mir nichts nuͤtze.
Das iſt alles der Glaube/ vnd des Glaubens Werck in vns/ ja Gottes Werck vnd das Reich Gottes in vnſerm Hertzen.
Das heiſt rechtſchaffen lehren/ wie die Schrifft zu leſen vnd die Krafft der Schrifft zu bewahren das man den Buchſtaben nicht auffm Papier oder an der Wand ſtehen laſſe.
II. Frage.
Ich hoͤre dz die Schrifft wo fern ſie ſol nutz ſchaffen muͤſſe Krefftig in der Gleubigen Hertzen bewahret werden:
Lieber beweiſe mir ob auch H. Johann Arndes den Buchſtaben vnnd das muͤndliche Predigambt verwerffe?
Antwort:
ICh kan mich vaſt nicht darin richten wie du auff dieſe Frage kombſt/ Ob Johan Arnd den Buchſtaben vnnd das muͤndliche Predigambt verwerffe.
Denn I. ſo iſt ja der Ehrwuͤrdige H. Johann Arndes ſeinem Ambte nach ein Superintendens vnd Inſpector des Loͤblichen Fuͤrſtenthumb Luͤneburgs/ wie ſolte er den verwerffen/ was er ſelbſt taͤglich vbet/ vnd treibet/ nemlich das muͤndliche Predigambt.
II.
So beweiſet auch dieſer getrewer Lehrer alles mit den gezeugnuſſen der H. Schrifft/ welche zeugnuſſen nach dem Buch ſtaben verſtanden werden/ wie ſolte er dan den Buchſtaben auffheben.
III.
Fuͤrs dritte/ damit du deutlich vnnd verſtendtlich vernehmeſt/ das wolgenandter H. Johann Arnd das muͤndtliche Predigambt nicht verwerffe/ ſo hoͤre was er ſchreibet lib. 2. p. 390. 391. 392.
Das wir etwas vom Ort wiederholen/ wie Selig iſt der Menſch/ der im Reich Gottes iſt/ dan er hat den Schatz in jhm/ er ſey an welchem Ort der Welt er wolle.
Wer aber wegen vnglaubens nicht im Reich Gottes iſt/ der bleibet außgeſchloſſen/ ob er ſchon mit andern Chriſten Predigt hoͤrete/ Sacrament brauchete.
Dann der Ort ſeeliget noch verdammet keinen/ ſondern Glaube oder Vnglaube/ welches im Hertzen der Menſchen im Geiſt vollbracht wird.
Ein Chriſt ſey wo er wolle/ ſo hat er die genade/ abſolution vnd vergebung der Suͤnden bey ſich/ dan Chriſtus iſt in jhm.
Aber dieß iſt nicht zuverſtehen/ das man das muͤndliche Predigampt verach-〃 te/ ſondern zum troſt allen frommen〃 Hertzen/ das ſie in noth/ Kranckheit/〃 frembden Orten in Chriſto ſind/ vnd〃 nicht drauſſen.〃
Item es wird geſagt zum ſchrecken der Gottloſen vnd Vnbußfertigen/ ob ſie ſchon mitten in der verſamlung der Chriſten ſind/ dennoch ſind ſie auß geſchloſſen fuͤr den augen Gottes.
Dan ein jeder vngleubiger ſchleuſt ſich ſelbſt auß/ vnd beraubet ſich des Schatzes in jhm.
Alſo hilfft einem Gottloſen vngleubigen Krancken gar nicht dz Sacrament/ Prieſter/ Bapſt/ wan er gleich mitten in der Kirchen iſt/ ſo er nicht gleubet.
Sage mir Chriſtlicher Leſer/ iſt dan das Muͤndliche Predigambt verachten?
Lieſe auch lib. 2. p. 116.
Da eben ſolche lehre beſtetiget wird mit dieſen worten.
Weil wir aber von Natur ſo blind ſein/ vnnd vnſer Elend von vns ſelbſt nit erkennen/ ſo hat Gott Mittel darzu verordnet:
Sein Heilig Wort vnd Sacrament/ dabey alle zeit ſeint Gnade vnd Geiſt iſt/ dadurch zeucht locket vnd ruffet vns Gott als die verlohrne Schaffe.
So ſagt auch dieſer frommer lehrer lib. 2. p. 578.
Das der rechte troſt auß dem hoͤren/ leſen/ vnnd betrachten des Goͤttlichen worts geſcherpffet werde/ wan er alſo ſpricht:
Endlich iſt auch das warhaffte mittel Troſt zuerlangen/ wan man fleiſſig Gottes Wort lieſet/ hoͤret/ vnd betrachtet/ vnnd auff den Mund des Herren achtung gibt.
Dan zu dem ende iſt vns Gottes Wort geoffen baret/ das wir durch gedult vnd troſt der Schrifft hoffnung habẽ.
Rom. 15.
Vnd alle vorbenante Stuͤcke/ nemblich waren beſtendigen Troſt in allerley truͤbſal/ vñ wie wir durch denſelbigen ware Buſſe rechten Glauben/ hertzlich gebet vnd lob Gottes ſollen ſuchen/ vnnd zu vns nehmen/ muͤſſen wir allein aus Gottes Wort als den rechten troſtbrunnen ſchepffen vnd nemen.
Hieher gehoͤret auch was lib. 2. p. 571. geſchrieben ſtehet.
Dann in Chriſto iſt mehr Gerechtigkeit zufinden/ dan in vns Suͤnde.
Summa/ Gottes wort/ iſt ſo reich von troſt/ das vnſere Hertzen nicht genug ſein denſelben alle zu faſſen/ wie das Oelkruͤglein der armen Witwen von Gott ſo reichlich geſegnet ward durch den Propheten Eliſæum/ das er mehr Oels gab deñ gefeſſe verhanden waren/ 2. Reg. 4.
Ja es iſt offt ein woͤrtlein in der Schrifft/ das mehr troͤſten kan dann der Teuffel vnd die gantze Welt betruͤben koͤnnen.
Pſ. 65. Gottes Bruͤnlein hat Waſſers die fuͤlle/ das wirſtu nicht außſchoͤpffen koͤnnen.
Darumb ſich Gott nennet Jerem:
2. Die lebendige Quelle/ vnd Pſ. 36. Herr bey dir iſt die lebendige Quelle/ vnd in deinem liecht ſehen wir das liecht.
Solte nun die ſuͤndliche Todtesquelle mehr truͤbſal geben/ dann die lebendige quelle troſtes.
Lib. 2. p. 474. Nennet er Gottes Wort eine Regul vnd Richtſchnur des Glaubens da er redet alſo:
Dieſer Spruch iſt eine ſchoͤne Regul vnſers lebens/ wie wir vns im Creutz vnd trawrigkeit verhalten ſollen.
Dann gleich wie Gottes Wort eine Regel vnd Richtſchnur ſein ſol vnſers Lebens/ wans vns wolgehet/ wie der 32. Pſalm ſpricht:
Ich wil dir den Weg zeigen den du Wandeln ſolt/ Ich wil dich mit meinen augen leiten Pſ. 73. Du leiteſt mich mit deinem rath/ vnd nimmeſt mich endlich mit ehren an.
Ja wie Gottes Wort eine Regel vnd Richtſchnur ſein ſol vnſers Glaubens/ Pſ. 119. Dein wort iſt meiner Fuͤſſe leuchte/ vnd ein licht auff meinen Fußſteigen/ Item: Erhalte meinen gang auff deinen Fußſteigen/ das meine tritt nicht gleiten.
Alſo ſol auch Gottes Wort ſein eine Regel vnſers Creutzes vnd Truͤbſal laut dieſes Spruchs.
Wann ich betruͤbt bin/ ſo dencke ich an Gott/ das iſt/ ich forſche die vrſach meines Creutzes/ vnd wo es mir her kompt/ nemblich von dem lieben Gott/ bey dem ich auch rath ſuchẽ ſol in meiner Noth.
P. 520. Ruͤhmet er das Wort Gottes das es ſey ein Ancker vnſer Seelen.
So ſol auch Gottes verheiſſung vnd ewige warheit vnſere gedult ſtercken/ vnnd vnſer Hertz befeſtigen/ das es nicht wancke/ wie S. Jacobus am 5. ſpricht.
Dann wie man ein kleines Beumlein an einen ſtecken bindet das es der Wind nicht zerbreche/ oder in vngeſtuͤm des Meeres Ancker auß wirfft/ daran ſich das Schiff halte: Alſo muͤſſen wir vnſer wanckendes Hertz an den ſtab Goͤttliches Worts vnd Warheit binden/ vnd das ſinckẽde Schifflein des Hertzens/ mit dem Ancker der Hoffnung befeſtigen/ das es nicht verſincke.
p. 348. lib. 1. Lehret er wie die Armen Juden durchs wort bekehret worden.
Das iſt die vrſache warumbder Herr Chriſtus den Apoſteln befohlen hat zu aller erſt Buſſe zu Predigen/ vnd darumb hat der Herr die Suͤnder zur Buſſe beruffen/ dan kein vnbußfertig Hertz iſt fehig des verdienſtes Chriſti.
Wan wir nun diß wort hoͤren/ das da muͤſſe von ſuͤnden abgelaſſen ſein/ oder ewig verdampt vnd verlohren ſeyn:
Itzo fehlet es nicht/ es gedencket ein Menſch zuruͤck/ vnd Gottes warhafftiges wort vnnd ſein eigen gewiſſen vberzeuget jhn/ das es alſo ſey.
Denn es hat wol Gott vergebung der ſuͤnde zugeſaget allen auß gnaden vmbſonſten/ allein dieß ſtehet darbey/ wenn wir vns zu Gott bekehren/ wie der Prophet ſpricht Ezech: 33.
Wenn ſich der Gottloſe bekehret/ ſo ſol er leben vnd nicht ſterben/ vnd aller ſeiner ſuͤnde ſol nicht mehr gedacht werden.
Da ſtehet vergebung der ſuͤnde vnnd die buſſe bey einander.
Es ſpricht wol der ewige Sohn Gottes/ wer an mich gleubet/ ſol das ewige leben haben/ aber der glaube wiederſtrebet dem altẽ Menſchen taͤglich/ zwinget das fleiſch/ machets dem Geiſt vnterthan vnd gehorſam/ dz iſt bekehret den Menſchen/ tilget vnd dempffet die ſuͤnde/ reiniget das Hertz/ den dz iſt der glaube/ der ſich von der Welt/ von Suͤnden/ vom Teuffel zu Chriſto wendet vnd kehret/ vnnd wieder die groͤſte vnzalbahre ſchuld der ſuͤnden/ ruhe vnd erquickung der ſeelen ſuchet/ allein in dem Blute/ Todte vnd verdienſt Chriſti/ ohne aller Menſchen wercke:
Wer aber anders gleubet/ dz jhm Gott ſeine ſuͤnde vergeben wolle/ wen er gleich nicht von ſuͤndẽ ableſſet/ der hat einen betrogenen falſchẽ glauben/ vnd kan nimmermehr ſeelig werden/ ſo lang er nicht von ſeinen ſuͤnden abſtehet.
Wie aber die Lobgeſaͤnge des H. Pſalters Davids groſſe krafft haben/ wird gelehret lib. 2. p. 477. mit dieſen worten?
Auß dieſen gruͤn den iſt offenbar/ das Gottes Lob vnd die lobgeſaͤnge muͤſſe ſondere groſſe nutz vnnd krafft haben.
Welches aber niemand alſo verſtehen ſol/ das den bloſſen worten an jhm ſelbſt ohn allen Glauben vnd andacht ſolche krafft zugeſchrieben werde vmb des bloſſen lautes willen/ ſondern das die lobgeſaͤnge mit gleubigen Hertzen geſungen vnd geſprochen ſolche ſondere krafft haben.
Beſiehe auch lib. 2. p. 635. da er alſo redet:
Dieſe wort ſoltu offt in deinem Hertzen wiederholen/ vnd iſt nicht daran gelegen/ das du viel ſpruͤche lerneſt/ ſondern daran iſt gelegen/ das du einen ſpruch wol faſſeſt/ vnd zu hertzen nehmeſt.
Dan wan du erſtlich einen gleubeſt/ ſo gleubeſtu ſie darnach alle/ vnd wan du erſtlich auß einem kanſt troſt faſſen/ ſo haſtu darnach auß allẽ troſt.
Daraus haſtu ja Chriſtlicher Leſer reichlich abzunehmen/ das dieſer getrewer lehrer das muͤndliche wort nicht verwerffe.
III. Frage:
Ich hoͤre gleichwol/ das er Gen. 3. den verbotenen baum/ wie auch den baum des lebens der im Paradyß geſtanden geiſtlich auslege?
Antwort:
WAhr iſts das er vom verbottenen Baum/ wie auch vom Baum des lebens bißweilen geiſtlich rede; Welches allen Patribus vnd Kirchen lehrern gemein iſt/ vnd gleiche geiſtliche auslegung bey allen Theologiſchen ſcribenten zu finden ſind.
Aber das redet er alſo/ das gleichwol der Buchſtaͤbige verſtand nicht auffgehaben werde.
Denn lib. 1. p. 307. beſchreibet er die Hiſtorj nach dem Buchſtabẽ wie dieſelbige ſich begeben vnd zugetragen/ alſo:
Gleich wie der Baum des lebens mitten im Paradiß ſtund/ vnd ſolche fruͤchte trug/ das wer davon aß/ der lebet ewiglich/ wie GOtt der Herr/ Gen. 3. ſpricht:
Nun aber/ das der Menſch nicht ausſtrecke ſeine Hand/ vñ breche von dem Baum des Lebens/ vnd Eſſe/ vnd lebe ewiglich/ da ließ jhn Gott/ auß den Garten/ das er das feld bawet: Alſo hat Gott in das Paradieß Gaͤrtlein der Chriſtlichen Kirchen CHriſtum JEſum in das mittel geſetzet/ auff das alle gleubigen von jhm jhr leben vnd krafft empfingen.
Dem ſtimmet zu was lib. 1. p. 457. geſchrieben ſtehet da der Author alſo redet:
Da nun dieſe begierde/ vnd aller groͤſeſte Hoffart dem Menſchen eingebildet/ da folget der fall/ der vngehorſam vnnd vbertretung des gebots Gottes an dem verbotenen Baum:
Da iſt das bilde Gottes erloſchen/ der H. Geiſt von Menſchen gewichen/ vnd das bilde des Sathans eingeruͤcket.
So redet er auch lib. 2. p. 362.
Die Schrifft ſagt/ Adam ſey geſetzet in das Paradyß/ vnd Gott hat jhm gezeiget den Baum des Lebens vnd Todtes/ vnd fuͤr dem Baum des Todtes gewarnet/ da iſt er geſetzet zwiſchen zeit vñ ewigkeit/ dz er moͤchte nach dem ewigen vber ſich trachten in dem engen wege.
Alſo war jhm fuͤrgelegt Leben vnd Todt/ Liecht vnd Finſterniß.
Wie es nun mit Adam zugienge/ alſo iſt es noch Dan nach dem Fall kompt Chriſtus/ weiſet vns von Adam aus dem bretten Weg zu ſich ſelber in den engen Weg vhn allen nothzwang.
Lieber ſage mir nun Chriſtlicher Leſer ob H. Johann Arndes die Hiſtoria vom fall Adæ dem Buchſtabe nach verleugnet habe.
IV. Frage:
Es iſt war das er den Buchſtaben in ſeinem wuͤrden laſſe/ aber wz iſt das einſprechen Gottes oder Gottes Antwort/ das er den ſeinen gibt.
Antwort:
DAs einſprechen GOttes in eine gleubige ſeele geſchicht Durch betrachtung des H. Worts Gottes vnnd wenn der Menſch in anfechtung iſt/ durch das liebe gebet/ welches wan es ernſtlich iſt vnd von Hertzen gehet/ ohne Goͤttlichen jnnerlichen troſt nicht ſol noch wird geendiget werden.
Davon hoͤre was lib. 2. p. 403. geſchrieben ſtehet:
Solches bezeuget auch des H. Geiſtes ampt:
Er ſol vnſer Lehrer vnd troͤſter ſein.
Sol er ein lehrer vnd troͤter ſein/ ſo mus er reden: Sol er reden/ ſo muß er eine Kirche vnd Tempel haben/ darin er redet.
Seine Kirche iſt des Menſchen Hertz: Seine Rede iſt das ſeufftzen des Hertzens/ ſo er wircket.
Er hat eine verborgene vñ Him-〃 liſche Stim̃/ vnſer Hertz empfindets.〃 Dan er gibt zeugnuß vnſerm Geiſt/ dz〃 wir Gottes Kinder ſein/ durch welchen wir ruffen:
Abba lieber Vater.
Sol er troͤſten/ ſo muß er ein Hertz haben/ das ſeines troſtes vehig iſt/ ein zerbrochen vnd zerſchlagen Hertz.
Eine ſolche Goͤttliche antwort Gottes lieſe p. 463. 464.
Derowegen iſt gar gewiß vnnd vngezweiffelt/ ſo offt ein gleubig Hertz Gott anruffet/ ſo offt antwortet jhm Gott der Herr durch waren troſt.
Nemet euch deſſen ein Exempel auß dem 85. Pſ.
Da redet David Gott den Herren alſo an: Herr/ der du biſt vormals gnedig geweſt deinem Volck/ der du die Miſſethat vormals vorgeben/ vnd alle deinen zorn auffgehaben haſt/ troͤſte vns.
Wiltu vns dan nicht wieder erquicken?
Ach/ das ich hoͤren ſolte/ das der Herr redet.
Darauff hat er eine antwort in ſeinem hertzen bekommen.
Darumb ſpricht er:
Doch iſt ja ſeine huͤlffe nit ferne:
Hie ſpricht er:
Ach das ich hoͤren ſolte/ das der Herr redet:
Vnd im 50 Pſ. antwortet Gott.
Hoͤre mein Volck/ laß mich reden.
Im 6. Pſ. Herr/ ſtraffe mich nicht in deinẽ Zorn.
Darauff antwortet der 103. Pſ. Barmhertzig vnd gnedig iſt der Herr/ gnedig vnd von groſſer guͤtte.
Im 139. Pſ. Herr/ wo ſol ich hinfliehen fuͤr deinen Angeſicht. darauff antwortet der Herr Math. 11. Kampt her zu mir/ alle die jhr muͤhſelig vnd beladen ſeid/ ich wil euch erquicken.
Jer. 10.
Ich weiß/ das des Menſchen thun nicht ſteht in ſeiner gewalt/ vñ ſteht in niemãdes macht/ wie er wandele vnd ſeinẽ gang richte.
Darauff antwortet der Herr pſ. 32.
Ich wil dich vnterweiſen vñ dir den Weg zeigẽ den du wandeln ſolt/ Ich wil dich mit meinẽ augen leitẽ.
Im 68. pſ. ſpricht die gleubige ſeele: Weiſe mir HErr deinẽ Weg/ dz ich wandele in deiner warheit.
Darauf antwortet der Herr Joh. 4.
Ich bin der Weg/ die Warheit/ vñ dz Leben.
Wiltu nicht jrre gehẽ/ Ich bin der Weg/ wiltu nicht verfuͤhret werdẽ/ Ich bin die Warheit/ wiltu nicht im ewigen Todt bleibẽ/ Ich bin dz Lebẽ.
Im 38. Pſ. klaget die gleubige Seele:
Es iſt nichts geſundes an meinẽ Leibe fuͤr meinem drewẽ/ vñ iſt kein friede in meinẽ Gebeinen fuͤr meiner Suͤnde.
Meine Wunden ſtinckẽ vñ eitern fuͤr meiner thorheit.
Darauff antwortet GOtt Eſ. 53. die ſtraffe liegt auff jhm/ auff dz wir friede hetten/ vnd durch ſeine wunden ſeind wir geheilet.
Jer. 17. ſpricht die gleubige Seele:
Heile du mich HErr/ ſo werde ich heil/ hilff mir/ ſo iſt mir geholffẽ.
Darauf anwortet der 103. Pſ. der dir alle deine Suͤnde vergibt vnd heilet alle deine gebrechen.
Im Manaſſe klagt die gleubige ſeele:
Meine ſuͤnde ſind groß vñ viel wie ſãd am Meer.
Darauff antwortet Gott Eſ.
43. Ich tilge deine ſuͤnde/ wie eine Wolcken/ vñ deine miſſethat wie den Nebel/ vnd gedencke deiner ſuͤnde nimmermehr.
Ach ich bin ein groſſer ſuͤnder/ ſpricht die ſeele.
Darauff antwortet Chriſtus Matth.
9. Ich bin kommen die ſuͤnder zur buſſe zu ruffen/ vnd nicht die gerechten.
Pſ. 25. ſpricht die gleubige ſeele:
Gedencke nicht der ſuͤnde meiner Jugent/ noch meiner vbertretung.
Darauff antwortet Gott Ezech. 18. Wan ſich der Gottloſe bekehret ſo ſol er leben/ vnd nicht ſterben/ aller ſeiner Suͤnde ſol nicht gedacht werden.
Pſ. 51. Waſche mich wol von meiner miſſethat vnnd reinige mich von meiner ſuͤnde: Antwort Eſ.
1. Ob ewer ſuͤnde gleich blutroth iſt wie Roſinfarbe/ ſol ſie doch wie wolle werdẽ.
Pſ: 143. Herr/ gehe nicht ins gerichte mit deinem Knechte/ dan fuͤr dir iſt kein lebendiger gerecht.
Antwort Joh. 3. Gott hat ſeinen Sohn nicht geſandt in die Welt/ das er die Welt richten ſol/ ſondern dz die Welt durch jhn ſeelig werde.
Wer an jhm gleubet der wird nicht gerichtet/ vnd kompt nicht ins gericht.
Pſ. 51. Schaffe in mir Gott ein rein hertz/ vnnd gib mir einen newen gewiſſen Geiſt/ Antwort.
Ezech. 36.
Ich wil jhnen ein new hertz vnd einen newen Geiſt geben/ das ſie in meinem geboten wandeln ſollen.
Pſ. 38.
Ich bin Elend den gantzen tag gehe ich trawrig.
Antwort Eſ.
61. Der Herr hat mich geſand zutroͤſten alle trawrigen Pſ. 25 Siehe an mein Jammer vnd Elend.
Antwordt Eſ. 65.
Ich ſehe an den Elenden/ vnd die zerbrochenes geiſtes ſind.
Pſ. 56. Zehle meine flucht.
Antwort.
Matth. 10.
Alle ewre haar auff ewrem Heupt ſind gezehlet Pſ. 42. Wan werde ich dahin kommen/ das ich Gottes Angeſicht ſchawe. Antwort. Joh. 12.
Wo ich bin da ſol mein Diener auch ſein Pſ. 13. Ach Herr/ verbirgeſtu dein Antlitz fuͤr mir:
Wie lang ſol ich ſorgen in meiner ſeele/ vnd mich engſten in meinem Hertzen taͤglich?
Wie lang ſol ſich mein Feind vber mich erheben?
Antwort Eſa. 54.
Ich habe dich einen kleinen augenblick verlaſſen/ aber mit ewiger gnade wil ich mich dein erbarmen.
Halt gegen einander dein Leiden/ vnd die Ewige gnade/ vnd ob die verheiſſung verzeucht/ ſo harre jhr/ ſie wird gewißlich kommen vñ nicht verziehen Pſ. 22. Sey nicht ferne von mir/ dann Angſt iſt nahe/ vnd iſt hie kein helffer/ antwort:
Pſ. 91.
Ich bin bey jhm in der noth/ ich wil jhn herauß reiſſen vnd zu Ehren machen Pſ. 13. Erleuchte meine augen das ich nicht im Todt entſchlaffe/ antwort/ Hoſ. 13.
Ich wil ſie auß der Hellen erloͤſen/ vnd vom Todte erretten. Philip.
1. Ich begehre auff geloͤſet/ zu werden/ vnnd bey Chriſto ſein/ antwort.
Luc. 13. Heut wirſtu mit mir im Paradyß ſeyn.
Summa die gantze Schrifft iſt „nichts anders den ein Geſprech der gleubigen Seele mit Gott/ vnnd ſo offt ein gleubiges Hertz Gott ſeine Noth klagt/ oder zu Gott ſeuffzet/ ſo offt antwortet jhm GOtt darauff durch jnnerlichen troſt/ oder durch den〃 troſt ſeines Goͤttlichen Worts.〃
Zur beſtetigung dieſes magſtu auch zum troſt erwegen was cap. 40. lib. 2. gantz geiſtreich geſchrieben ſtehet/ da der author alſo redet p. 469.
Gottes guͤtte begenet vns durch jnnerlich geſprech vnſers glaubens.
Dann die guͤte des Herrn vmbfehet vns/ Pſ. 32.
vnd ſpricht auß dem Propheten Jerem am 3. Kehre wieder zu mir/ ſo wil ich nicht ewig mit dir zuͤrnen.
Dann ich bin barmhertzig/ allein erkenne deine Miſſethat/ das du wieder den Herren deinen GOtt geſuͤndiget haſt.
Der Glaube antwortet auß dem 51. Pſ. Gott ſey mir gnedig nach deiner guͤtte/ vnnd tilge meine Suͤnde nach deiner groſſen Barmhertzigkeit.
Die Barmhertzigkeit GOttes begegnet vns.
Joh. 6. Wer zu mir kombt/ den werde ich nicht hinauß ſtoſſen.
Der Glaube ſpricht Cant. 1. Ach Herr hilff mir/ das ich zu dir komme/ zeug vns nach dir/ ſo lauffen wir.
Die Barmhertzigkeit Gottes begegnet vns vnd ſpricht.
Eſ.
61. Der Herr hat mich geſand den Elenden zu Predigen/ die zerbrochene hertzen zuverbinden/ zu troͤſten alle trawrichen.
Der Glaube ſpricht Pſ. 51. Troͤſte mich wieder mit deiner huͤlffe/ vnd der frewdige geiſt enthalte mich.
Die Barmhertzigkeit Gottes ſpricht.
Eſ. 43. vnd 41.
Ich tilge deine ſuͤnde wie die Wolcken/ vnnd deine Miſſethat wie den Nebel.
Der glaube ſpricht Pſ. 25. Siehe an mein jammer vnd Elend/ vnd vergib mir alle meine ſuͤnde.
Die Barmhertzigkeit Gottes troͤſtet vns vnd ſpricht Pſ. 103.
Wie ſich ein Vater vber Kinder erbarmet/ ſo erbarmet ſich der Herr vber die/ ſo jhn fuͤrchten.
Der glaub ſpricht Eſ.
64. Du biſt vnſer Vater/ von Alters her iſt das dein Nahme.
Die Barmhertzigkeit ſpricht Matth. 11. Kompt her zu mir.
Der Glaube ſpricht Pſ 25 Nach dir Herr verlanget mich.
Die Barmhertzigkeit ſpricht Jerem.
2. Du biſt von mir abgewichen/ biſt von mir gelauffen/ vnd haſt mit vielen Bulern gebulet/ doch kom̃e wieder zu mir/ ſpricht der Herr.
Der Glaube ſpricht Luc. 15.
Ich wil wiederumb kehren/ vnnd zu meinen Vater gehen vnd ſprechen:
Vater/ ich habe geſuͤndiget im Himmel vnd fuͤr dir/ vnd bin forthin nicht werth/ das ich dein Sohn heiſſe/ mache mich zum tagloͤhner in deinem Hauſſe.
Die Barmhertzigkeit GOttes begegnet vns/ vnd ſpricht:
Dieſer mein Sohn war verlohren vnd iſt wieder funden/ Er war Todt/ vnd iſt wieder Lebendig worden.
Der Glaube ſpricht Pſ. 13.
Ich hoffe aber darauff/ das du ſo gnedig biſt/ mein hertz frewet ſich das du ſo gerne hilffſt.
Die Barmhertzigkeit Gottes begegnet vns vnd ſpricht Eſ.
55. wollan alle die jhr duͤrſtig ſeid/ kompt her zum Waſſer vnd trincket.
Der Glaube ſpricht Pſ. 42.
Wie der Hirſch ſchreyet nach Friſchen waſſer/ ſo ſchreyet Gott meine ſeele zu dir.
Meine ſeele duͤrſtet nach Gott/ nach dem Lebendigen Gott.
Wann werde ich dahin kommen/ das ich Gottes Angeſicht ſchawe.
Die Barmhertzigkeit ſpricht Pſ. 103.
Der dir alle deine ſuͤnde vergibt/ vnd heilet alle deine gebrechen.
Der Glaube ſpricht Pſ. 130. Herr/ gehe nicht ins gericht mit deinem Knechte.
Die Barmhertzigkeit ſpricht Joh. 14.
Ich bin der Weg/ die Warheit vnd das Leben.
Der Glaube ſpricht Pſ. 25. Herr zeige mir deine wege/ vnd Lehre mich deine ſteige/ leite mich in deiner Warheit vnd lehre mich.
Die Barmhertzigkeit Gottes ſpricht Ho. 13.
Ich wil mein Volck auß der Hellen erloͤſen/ vnnd vom Todte erretten; Todt/ ich wil dir ein Gifft ſein:
Hell/ ich wil dir ein Peſtilentz ſein.
Der Glaube ſpricht Pſ. 68. wir haben einen Gott der da hilfft/ vnd einen Herrn Herrn/ der vom Todte errettet.
Die Barmhertzigkeit ſpricht/ Ich bin die aufferſtehung vnd das Leben/ wer an mich gleubet/ der wird Leben/ ob er gleich ſtuͤrbe.
Der Glaube ſpricht Job 19.
Ich weiß das mein Erloͤſer lebt/ vnd er wird mich hernacher auß der Erden aufferwecken.
Die Barmhertzigkeit GOttes begegnet vns/ vnd ſpricht Eſ 41. 49. Fuͤrchte dich nicht/ in meine Haͤnde hab ich dich gezeignet.
Du biſt mein/ niemand ſol dich auß meiner Hand reiſſen Joh. 16.
Der Glaube antwortet vnd ſpricht Pſ. 31.
In deine Hende befehl ich dir meinem Geiſt.
Du haſt mich erloͤſet Herr du getrewer Gott.
Das iſt das einſprechen Gottes.
Welches ſol es in vns erfuͤllet werden/ ſo mus die ſeele jhren Sabbat halten/ dem Herren ruhen vnd ſtille ſein/ vñ in meinung in ſolcher betrachtung die zeitlichen Guͤtter zuruͤcke ſetzen/ davon redet dieſer Geiſtreiche Mann alſo: lib.
3. cap. 8. p. 59.
Wie er den Eliam rieff/ vnnd fuͤr jhm vberging im Fewr vnd ſtarckem Winde/ der die felſen zu rieß/ aber in ſanfften ſauſen war/ vnd kam der Herr/ alſo ſencket er ſich in ein ſtilles/ ſanfftmuͤtiges/ demuͤtiges Hertz.
Hieher gehoͤret auch was lib. 2. c. 42. p. 487. geſchrieben ſtehet da der Author alſo redet:
Es ſpricht der H. David. im 119. Pſ.
Ich lobe dich des Tages ſiebenmahl/ vmb der rechte willen deiner gerechtigkeit/ das iſt/ ich ſinge des tages offt zu ehren deinem Nahmen.
Lehret vns damit/ das kein Menſch ſein leben beſſer anlegen koͤnne/ dan wan er des tages etwa einmahl ſich in ſein Kommerlein verſchleuſt/ vnd daſelbſt Gott in der ſtille lobet/ wie David ſpricht Pſ. 65. Gott man lobet dich in der ſtille zu Sion: oder wan der Menſch in ſeiner arbeit iſt/ oder ja in der ſtilligkeit ſeines hertzens/ er ſey an welchem ort er wolle/ Gott lobet.
Dann ein wahrer Chriſt iſt mit ſeinem Gebet ſonſt an keine zeit vnd ort gebunden/ ſondern es ſtehet im Geiſt/ vnd in der Warheit.
Der Geiſt aber iſt an keine zeit vnd ort gebunden.
Darumb S. Paulus ſpricht: ſinget vnnd ſpielet dem Herrn in ewren hertzen.
Da iſt der rechte orth des Lebens Gottes.
Ein Menſch kan Gott allezeit loben in der ſtille ſeines Hertzens im Geiſt. col. 3.
Vnnd lib.
2. cap. 7. p. 374. ſtehen dieſe wort:
Der Glaube aber helt das hertz ſtille/ macht es vehig Goͤttlicher Gnaden.
Gott fordert nichts mehr vom Menſchen dann den Sabbath/ ruhe von allen ſeinem werckẽ von jhm ſelbſt fuͤrnemblich.
Vnſer Geiſt vnnd Gemuͤth iſt wie ein Waſſer/ daruͤber der Geiſt Gottes ohn vnterlaß ſchwebet.
So balt er ſtille wird/ vnd von keinem winde der zeitlichen gedancken hin vnd her bewogen/ bleibet GOtt darin/ ſpricht ſein krefftiges Wort in ſolch ſtil Waſſer.
Dieſer blick iſt beſſer vnd Edler dan die gantze Welt.
Beſiehe das 8. Cap. Theologiæ Germaniæ vnnd D. Taulerum an vielen ortern.
Stille Waſſer werden leichtlich erwermet/ von der Sonnen/ die ſchnellen rauſchenden fluͤſſe ſelten/ oder gar nicht.
Der Vnglaube raubet Gott ſeine Chre vnd Nahmen/ der trew vnd warheit.
Dadurch wird ein Chriſt gar zum Heiden vnd verleugnet Gottes.
Wo er darin bleibet/ iſt er gewiß ewiglich verdampt.
Hertzen Sabbat
Siehe lieber Chriſtlicher Leſer das ſind ja Geiſtliche Goͤttliche Himliſche reden/ die dich fuͤhren/ von der Welt zu Gott/ das du zu offtern in dein eigens Hertze geheſt/ das zeitliche ein wenig zu ruͤcke ſetzeſt/ vnnd alſo in jnnerlichen Sabbath deinen Gott vnd Heiland Jeſu Chriſto dieneſt/ mit beten loben vnd preiſen/ welches ja warhafftig nicht geſchehen kan/ woferne du nicht ruheſt von den euſſerlichen Wercken/ vnnd im hertzen deinem Gotte ſtille halteſt Eſ.
30. In ſtilſchweigen vnd Hoffnung.
V. Frage.
Es iſt war das ſolches nicht wieder GOTtes Wort/ berichte mich aber ferner/ Ob auch Johannes Arndes die Augßburgiſche Confeſſion vund den Kinder Catechiſm Lutheri richtig behalte?
Antwort:
TRawn ja/ davon hoͤre was er hie in der præfation der 4. Buͤcher vom waren Chriſtenthumb alſo ſchreibet Pſ. 3.
Proteſtire hiemit/ das ich dieß Buͤchlein/ gleich wie in allen andern Artickeln vnd Puncten/ alſo auch in articulo de libero arbitrio & juſtificatione peccatoris coram Deo, nicht anders als nach dem verſtande/ Librorum Symbolicorum Eccleſiarum Auguſtanæ Confeſſionis:
Alß da ſeind/ die erſte vnverenderte Augſpurgiſche Confeſſion, Apologia, Schmalealdiſche Artickel/ beyde Catechiſmi Lutheri, vnd Formula concordiæ, wil verſtanden haben.
GOtt erleuchte vns allen mit ſeinen H. Geiſte/ das wir lauter vnd vnanſtoͤſſig ſein im Glauben vnd leben/ biß auff den Tag vnſers Herren.
JEſu CHriſti) welcher nahe fuͤr der Thuͤr iſt) erfuͤllet mit fruchten der Gerechtigkeit/ zu Lobe vnnd Preiſe Gottes/ Amen
Philip.
1.
So redet auch dieſer Chriſtlicher Lehrer zum beſchluß/ des andern Buchs da dieſe wort ſtehen/
Zum beſchluß muß ich den Chriſtliebenden Leſer noch etlicher puncten erinnern; Das ich keinen andern finem, Ziel oder Zweck habe vnnd ſuche in dieſen meinen Buͤchern/ Dan das neben vnd mit vnſer reinen Religion vnd Glauben bekentniß/ ſo in denn Kirchen der Augsburgiſchen Confeſſion ſchallet/ vnd in Formula Concordiæ wiederholet iſt (zu welcher ich mich auch mit Hertzen vnd Munde bekenne/ wil auch dz dieſe meine Schrifften nicht anders dan nach denſelben ſollen verſtanden werden)
Auch das heilige Chriſtliche leben moͤge fortgepflantzet werden.
Summa das er die H. Lehre des Catechiſmi auffrichtig vnd trewlich behalte/ bejahe vnd annehme/ davon hoͤre nachfolgende wort/ welche aufgeſchrieben lib 2. p. 54. c. 4.
Sieht/ wie dir nun der Sohn Gottes ein Exempel gegeben hat deine euſſerliche Werck auß deinem Hertzen zu vrtheilen/ ſo vrtheile nun dein gantzes Chriſtenthumb auß deinem Hertzen.
Du ſprichſt:
Ich bin ein Chriſt getaufft/ habe Gottes Wort rein/ hoͤre daſſelbe/ brauch das H. Sacrament/ Ich gleub vnd bekenne auch alle Artickel des Chriſtlichen glaubens.
Darumb kan mirs nicht mangeln/ mein thun muß Gott gefallen/ vnd ich muß ſeelig werden.
So ſchleuſſet jtzo alle Welt/ vnnd helts auch dafuͤr/ darin beſtehe die gerechtigkeit.
Das iſt wol ein rechter guter ſchluß/ wan des Hertzen grund dabey iſt/ wo nicht/ ſo iſts alles vergeblich.
Pruͤffe dich nur auß deinen eigen Hertzen.
Die Proba liegt im Hertzen.
Erſtlich ſprichſtu: Du biſt ein Chriſt/ iſt recht/ Beſiehe des Hertzen grund/ wie iſts da?
Biſtu dan auch in deinen Hertzen ein Chriſt mit der that alſo/ wie mit dem Nahmen?
Iſt die Salbung auch des Geiſtes in dir/ vnd des H Geiſtes fruchte/ die einem waren Chriſten beweiſen?
Wo nicht ſo biſtu ein falſcher Chriſt.
Die proba ligt im Hertzen.
Du ſpricht auch:
Ich bin getaufft/ iſt recht.
Beſiehe deines Hertzen grund.
Lebeſtu auch in der newen Geburt/ in ſtetter Buſſe/ vnd toͤdtung des alten Adams.
Du haſt die Tauffe empfangen/ wo ſind die fruͤchte deiner Tauffe?
Du haſt wol die newe Geburt empfangen/ aber du lebeſt nicht darinnen.
Du ſpricht: Ich habe Gottes Wort rein/ vnnd hoͤre daſſelb/ iſt alles recht.
Beſiehe deines Hertzen grund.
Iſt auch Gottes wort in dein leben verwandelt worden/ wie eine ſpeiſe im Fleiſch vnd Blut:
dann alſo muß die Edle Speiß Goͤttliches worts in dein leben verwandelt werden/ oder es iſt vergeblich gehoͤret/ wie der Herr andeutet/ Matth. 13. vnd Luc. 13. vom Sawerteig/ dadurch der gantze Teig durchſawert wird.
Biſtu auch frommer dadurch worden?
Spricht nicht der Herr.
Es werden nicht alle/ die zu mir ſagen:
Herr Herr/ ins Himmelreich kommen Du ſtreiteſt/ vnd eyfferſt vber vnd fuͤr die reine Lehre/ iſt recht.
Sihe dein Hertz an.
Haſtu auch aus der reinen Lehr/ ein rein hertz bekomen?
Iſts nicht war dz mancher bey dem eyfer d’reinẽ lehr/ der vnreineſt menſch iſt/ voll Hoffart/ Feindſeeligkeit/ vñ Wucher?
Ach Gott der tewre Name dein.
Du ſprichſt:
Ich brauch dz H. Abendmal/ iſt recht.
Siehe dienes hertzen grund an.
Du haſt Chriſti Fleiſch vñ Blut im Abendmahl offt empfangen/ warumb leſſeſtu dann Adams Fleiſch vnd Blut in dir herſchẽ vnd Leben/ vnd nicht viel mehr dz Edle Leben Chriſti/ das iſt/ Liebe/ Sanfftmuth vnnd Demuth?
Du empfeheſt CHriſtũ im Sacrament vñ verleugneſt jhn in deinem Leben?
Biſtu auch in jhm verwandelt durchs H. Abendmahl/ wie S.
Auguſtinus ſagt: Du ſolt mich nicht in dich/ ſondern ich wil dich in mich verwandeln?
Du ſprichſt:
Ich Gleube vnd bekenne alle Artickel des Chriſtlichẽ Glaubens/ iſt recht.
Beſiehe deines hertzen grund/ dz iſt der ware Glaube/ der dich mit Gott/ vnnd Gott mit dir vereiniget/ gleubeſtu an GOtt/ ſo muß GOtt in dir ſein/ in dir lieben vnnd wircken/ oder dein Glaube iſt falſch/ vnnd hat dich mit GOtt nicht vereiniget/ du biſt von Gott geſcheiden.
Ich rede allhie nit von dem ſchwachen glauben/ der offt nicht empfunden wird/ vnnd als ein glimmendes toͤchtlein iſt/ vñ gleichwol Gott anhanget wie ſchwach er auch iſt vnd ſeine fruͤchte auch bringet in ſeiner ſchwacheit/ ſonder ich rede von der allgemeinen Prob vnd frucht des glaubens.
Gleubeſtu an Chriſtum/ ſo muß Chriſtus in dir ſein/ vnd in dir Lebẽ/ oder dein Glaube iſt Falſch.
Gleubeſtu dz Chriſtus fuͤr deine ſuͤnde geſtorbẽ iſt/ ſo muſtu mit jhm d’Suͤndẽ vnd der Welt abſterben/ ſonderlich der Hoffart vñ Geitz/ wo nit/ ſo gleubeſtu nicht an Chriſtum.
Gleubeſtu/ dz Chriſtus geereutziget iſt fuͤr die ſuͤnde der Welt/ ſo muſtu mit jhm der Welt gecreutziget werdẽ/ oder du biſt mit deinem Herren Chriſto nicht vereiniget durch den glauben alß ein wares glied.
Gleubeſtu das Chriſtus aufferſtanden iſt/ ſo muſtu mit jhm als mit deinem heupt vereinigt bleiben.
Sum̃a Chriſti Geburt/ Creutz/ Todt/ Leiden/ Aufferſtehung/ Himmelfart/ muß alles in dir ſein/ oder es iſt nichts mit deinem Glauben.
Gleubeſtu an den H. Geiſt/ ſo muß der H. Geiſt in dir ſein/ dich regieren/ erleuchten vnd heiligen.
Dan die der Geiſt Gottes treibet/ die ſind Gottes Kinder.
Das Chriſtenthumb muß man in Hertzen haben
1. Ioh. 2.
Fruͤchte der Tauffe.
Wie GOttes wort zu hoͤren.
Matth.
.
fruͤchte des Abendmahls.
Was ſey an Gott vñ Chriſtum gleuben. Epheſ. 3. Rom. 6.
Rom. 8.
Siehe nun/ mein lieber Chriſt/ laß dein Chriſtenthumb inwendig ſein/ nicht außwendig/ aus den jnnerſten grund deines Hertzens gehen/ auß dem waren lebendigen/ thaͤtigen glauben/ aus warer jnnerlicher hertzlicher ſtettiger buſſe/ oder dein gantzes Chriſtenthumb iſt falſch/ vnd kanſt mit allem deinem thun fuͤr Gott nicht beſtehen/ wird dich auch nicht helffen an jenem tage.
Dann Gott wird alle ding/ wz du gethan haſt/ nach deinem Hertzen richten.
Beſindeſtu aber hie mangel vnnd vnreinigkeit deines Hertzens/ ſo lauffe zu den Heilbrunnẽ der gnade Gottes/ Trincke/ Schoͤpffe/ Bitte/ Suche/ Schreye Miſerere Itzo wird dein Hertz geheilet/ deine Suͤnde bedecket/ vñ deine Miſſethat zu geſiegelt.
Hiervon hoͤre auch was lib. 3. c. 2. p. 7. geſchrieben wird mit dieſen worten.
Damit wir aber nicht in genere bleiben/ ſondern in ſpecie den Einfeltigen zu jhrem Grund helffen/ biß ſie es beſſer begreiffen koͤnnen/ ſo ſollen ſie acht haben auf die fuͤnff Heuptſtuͤck jhres Catechißmi/ wie dieſelbige nicht auſſer jhnen/ ſondern in jhnen ſein muͤſſen.
Vñ erſtlich: Du gleubeſt/ Gott habe ſein Geſetz droben auf dem Berge Sinai in zwo Steinern Taffeln geſchrieben/ vnd das geſetz ſey der H. wille GOttes nach dem du leben ſolt/ du gleubeſt recht.
Es iſt dir aber nicht nuͤtze/ wan Gott mit dem Finger ſeines Geiſtes das Geſetz nicht in dein Hertz ſchreibet/ vnd ſeinen Goͤttlichen willen in dir ſelbſt vollbringet.
Sol aber GOtt ſolches thun vnnd zu dieſem ſeinem Edelem werck in dir gelangen/ ſo muſtu jhm/ weil du nun ein Chriſt worden biſt/ dein gantz Hertz geben/ vnnd jhm deinen willen auffopffern/ jtzo geſchicht ſein wille in dir.
Vnd weil dieß ein hohes vnnd Edles werck GOttes in vns iſt/ ſo bittet der Koͤnigliche Prophet David ſo embſig darumb/ ſonderlich im 119. Pſ. (denn dahin gehet dieſer Pſalm) das jhm GOtt nach ſeinem Geſen vnd zeugniß/ leiten/ fuͤhren/ lehren wolte/ damit diß hohe heilige Werck GOttes in jhm nicht moͤge verhindert werden.
Ferner/ du glaubeſt Chriſtus ſey deine Gerechtigkeit leben vnd Seligkeit/ du glaubeſt recht/ den es kan kein ander grund gelegt werden/ deñ welcher gelegt iſt JEſus Chriſtus:
Vnnd iſt in keinen andern heil/ iſt auch kein ander nahme den Menſchen gegeben/ darin ſie ſollen ſeelig werden:
Aber du muſt CHriſtum in dir haben/ das iſt/ inwendig mit dem Glauben faſſen/ das er dein eigen werde/ mit ſeiner Perſon/ vnd mit ſeinem Ampt.
Siehe wan nun Chriſtus dein iſt/ ſo iſt alles dein was Gottes iſt/ vnnd wenn er tauſent Himmelreich hette/ vñ aber tauſent Him̃el voll Gerechtigkeit vnd Seeligkeit/ ſo iſt alles dein.
Dan Chriſtus mit ſeiner Gerechtigkeit iſt mehr vnd groͤſſer/ dan tauſent Himmel voll Gerechtigkeit vnd Seeligkeit.
Vnd ſo ſchadet dir auch deine Suͤnde nicht/〃 vnd wenn tauſend Welt voller Suͤn-〃 de auff deinem Halſe lege/ alſo muſtu〃 den Schatz in dir haben/ nicht auſſer dir: Sehet das Reich Gottes iſt inwendig in euch:
das iſt Gerechtigkeit/ friede vnd frewde im H. Geiſt.
Du gleubeſt das Chriſtus das ewige wort des Vaters/ das wahre Liecht vnd Leben der Menſchen/ du gleubeſt recht/ ſiehe aber zu das das Wort in dir rede/ das dieß Licht in dir Leuchte/ das dieß Leben in dir Lebe: Oder es iſt dir nichts nutze/ du muſt dieſen ſchatz in dir haben: Du muſt mit Chriſto durch den Glauben vereiniget ſeyn.
Du gleubeſt vnd weiſſeſt/ das ein koͤſtlich ding ſey beten/ dem Herren dancken/ vnd deinen Nahmen loben du allerhoͤheſter/ du gleubeſt recht:
Wan aber Chriſtusnicht in dir betet/ vnd der H. Geiſt in dir ſeufftzet/ welcher iſt ein Geiſt der gnaden vnd gebets/ vnnd du im rechten Tempel des Geiſtes vnd Warheit in grund deines Hertzens nicht beteſt/ wird dirs nicht viel nutzen.
Du gleubeſt das dir in der Tauffe vergebung der Suͤnden gegebẽ werde/ die newe Geburth/ die Kindſchafft Gottes: Du gleubeſt recht/ aber wenn du die frucht der Tauffe/ die newe Geburth/ die Salbung des Geiſtes/ die ware erleuchtigung/ nicht in dir haſt/ wz wird dirs helffen.
1.
Das euſſerliche vnnd jnnerliche muß vber einkom̃en.
GOtt das gantze Hertz zu geben.
2. 1. Cor. 3.
Act. 14.
Luc. 17. Rom. 14. Chriſtus muß in vns redẽ/ Leuchten vnd Leben.
Pſ. 92.
Der H. Geiſt muß in vns ſeuftzen.
3. Rom. 8. Zach. 12.
Joh. 4.
4.
Die wahre Buſſe
Du gleubeſt das du im Euſſerlichen Sacrament des Abendmahls/ den wahren weſentlichen Leib vnnd Blut Chriſti empfaͤheſt: Du gleubeſt recht/ Lautes der wort des HErren:
Aber iſt die jnnerliche Geiſtliche Nieſſung nicht dabey/ ſo wirſtu nicht allein keinen nutz vnd frucht davon bringen/ ſondern vber das noch/ das Gerichte eſſen vnnd trincken.
Du gleubeſt Chriſtus ſey das geſchlachte vnd auffgeopfferte Laͤmblein Gottes am Creutz/ du gleubeſt recht; Iſt er aber nicht deine Taͤgliche jnnerliche ſpeiſe/ was wird er dir nutzen.
Alſo ſieheſtu/ wie dein ſchatz in dir zuſuchen/ in dir ſein muß/ nicht auſſer dir.
5. Matth. 26.
Geiſtliche Nieſung Chriſti muß beym H. Abendmahl ſein.
1. Cor. 11.
Vnnd das dieſer Chriſtlicher Lehrer vmb des vngoͤttlichen lebens willen/ welches in einer gemein getrieben wird/ auch nicht die Lehre verdamme wie die Wiederteuffer vnnd Papiſten vnſere lehre vrtheilen/ davon hoͤre was lib. 1. Cap. 29. p. 4. 25. dieſe Wort.
Wiewol nun jemand auß dem boͤſen leben vrtheilen ſol von der Lehre/ gleich als muſte die Lehre auch falſch vnnd boͤſe ſein/ weil das Leben boͤſe iſt/ vnd die Wiedertaͤuffer vnd Papiſten von vnſer Lehre vrtheilen/ welches vnrecht?
Dan es folget keines weges/ das die Lehre muß vnrecht ſein/ ob gleich die Leute dawieder handeln mit jhrem Gottloſen Leben/ ſonſt muſte Chriſtus vnd die Apoſtel auch vnrecht gelehret haben/ weil auch viel boͤſer leute zu jhrer zeit waren.
Leben eine Probe oder Perſon
Iſt derowegen das boͤſe leben keine Probe der lehre/ ſondern der Perſon/ ob der ein falſcher oder wahrer Chriſt ſey/ der anders lehret vñ anders Lebet/ der da recht gleubet vnnd wieder den Glauben handelt.
Da ſaget der Herr CHriſtus nein zu/ Es ſind falſche Chriſten/ es ſind boͤſe vnfruchtbare Baͤume/ darumb ſie ins Fewer gehoͤren.
Matth. 7.
Galat.
5. Epheſ. 4.
Hierauß haſtu nun Chriſtlicher Leſer zur genuͤge klerlich abzunehmen/ das der H. Johan Arndes in ſeinen Vier Buͤchern vom wahren Chriſtenthum/ die Lehre von beſchriebenen vnnd geoffenbareten Wort Gottes/ recht verſtehe/ lehre vnd auslege/ daher die jenigen welche an dieſem vmb die Kirche Gottes wolverdienten Manne Ritter werden wollen/ zuſehen muͤgen/ wie ſie ſolches fuͤr GOtt vnd ſeiner werthen Chriſtenheit nach dem Achten Gebott; Du ſolt kein falſch Zeugnuß reden wieder deinen Neheſten/ Verantworten wollen.
II. CAPVT.
Von der verdorbenen Natur des Menſchen wie er nach dem Fall auſſer der Gnaden Chriſti iſt.
I. Frage?
Was iſt des H. Johan Arndes ſeine meinung von der verdorbenen Natur des Menſchen der auſſer Gottes Gnade in der Suͤnde Lebet?
Antwort:
DAvon redet dieſer Chriſtlicher Lehrer lib. 1. c. 2. p. 12. außfuͤhrlich vnd nach Gottes Wort richtig/ wan er den Fall Adæ alſo beſchreibet/ mit dieſen Worten:
Der Fall Adams iſt der vngehorſam wieder Gott/ dadurch ſich der Menſch von Gott abgewendet hat zu jhm ſelbſt/ vnd Gott die Ehre geraubet/ in dem er ſelbſt Gott ſein wollen: Dadurch er des H. Bildes Gottes beraubet/ nemblich der vollkommenen Erb Gerechtigkeit vnnd Heiligkeit:
Im verſtande/ verblendet:
Im willen vngehorſam vnnd Gott wiederſpenſtig/ in allen krefften des Hertzens verkehret/ vnd Gottes Feind worden/ welcher Grewel auff alle Menſchen durch fleiſchliche geburth fort gepflantzet vnnd geerbet wird/ dadurch der Menſch Geiſtlich todt vnd geſtorben/ ein Kind des Zors vnd verdamniß iſt/ wo er nicht durch Chriſtum erloͤſet wird.
Darumb ſoltu einfeltiger Chriſt den Fall Adams fuͤr keine vnd ſchlechte ſuͤnde achten/ als were nur derſelbige ein bloſſer Apffelbieß/ ſondern dz iſt ſein Fall geweſen/ das er Gott ſelbſt hat ſeyn wollen/ vnd das war auch des Sathans Fall/ das iſt aber die ſchrecklichſte vnd abſchewlichſte ſuͤnde.
Adams Fall die ſchrecklichſte ſuͤnde.
Dieſer Fall iſt Erſtlich in ſeinem Hertzen geſchehen/ darnach durch den Apffelbieß herauß gebrochen/ vnd offenbahr worden/ diß kan man ettlicher maſſen abnehmen in dem Fall vnd ſuͤnde Abſolons.
Denn Erſtlich war derſelbige eines Koͤniges Sohn 2.
Der ſchoͤneſte Menſch/ an welchen vom Haͤupt biß auff die Fuͤſſolen kein feil war 3. War er ſeinem Vater ein ſehr lieber Sohn/ wie man an den Thraͤnen Davids ſiehet.
An dieſer Herrligkeit wolte ſich Abſolon nicht genuͤgen laſſen/ ſondern wolte ſelbſt Koͤnig ſein/ vnd raubet jhm die Koͤnigliche Ehre.
1. Sam. 15.
Da er nun das in ſein Hertz nam/ da ward er ſeines Vatern abgeſagter Feind/ vnd trachtet jhm nach dem Leben.
Alſo war Adam.
1. Gottes Sohn/ 2.
Der ſchoͤneſte vnter allen Creaturen/ alſo das kein feil an jhm war an Leib vnd Seel/ vnd war auch fuͤrs dritte Gott ein liebes Kind/ als er ſich nun an dieſer Herrligkeit nicht wolte benuͤgen laſſen/ ſondern Gott ſelbſt ſein/ da ward er ein Feind Gottes/ vnd wens muͤglich geweſt/ hette er Gott vertilget.
Luc. 3.
Wie koͤnte nun eine grewlichere vnd abſchewlichere ſuͤnde ſein?
Darauß dieſer grewel erfolget:
Erſtlich das der Menſch den Sathan gleich worden in ſeinem Hertzen/ dan ſie haben beyde gleiche ſuͤnde begangen.
Vnnd iſt demnach der Menſch auß Gottes bilde des Sathans bilde/ vnnd ſein Werckzeug worden/ fehig aller boßheit des Sathans/ darnach iſt der Menſch auß einem Goͤttlichen/ Geiſtlichen/ Himliſchen bilde gar jrdiſch/ Fleiſchlich/ Viehiſch/ vnd Thieriſch worden.
Denn Erſtlich/ damit der Sathan ſein Teuffliſch Bildniß im Menſchen pflantzete/ ſo hat er durch ſeine liſtige/ gifftige/ verfuͤhriſche Wort vnd betrug/ ſeinen ſchlangen ſaamen in den Menſchen geſeet/ welcher heiſt eigene Ehre/ eigene Liebe/ eigener wille/ vnd Gott ſelbſt ſeyn.
Gleiche ſuͤn de Adams vnd des So thans.
Bilde des Sathaus
Daher die Schrifft alle die/ ſo in eigener liebe erſoffen ſein/ nennet Ottern gezichte Matth. 3. Vñ ſchlangen ſaamen/ die des Teuffels art an ſich haben/ Gen. 3.
Ich wil feindſchaft ſetzen/ zwiſchen der Schlangen Saamen/ vnd des Weibes Saamen.
Auß dieſem Schlangen ſamen kan nun nichts andern wachſen/ den eine ſolche grewliche frucht/ die da heiſt des Sathãs bilde/ Kinder Beelial/ des Teuffels Kinder/ Joh 8.
Denn gleich wie ein Natuͤrlicher ſame verborgener weiſe in ſich begreifft des gantzen gewaͤchſes Art vnd Eigenſchafft/ ſeine Groͤſſe/ Dicke/ Lenge vnd Breite/ ſeiſeine Zweyge/ Bletter/ Bluͤte/ vnd Fruͤchte/ dz man ſich billig verwundern muß/ das in einem kleinen Saͤmlein ſo ein groſſer Baum verborgen liegt/ vnd ſo viel vnzehliche fruchte: Alſo iſt in dem Gifftigen boͤſen ſchlangen ſamen/ in dem vngehorſam vnd eigener liebe des Adams/ ſo auff alle nachkommen durch fleiſchliche geburt geerbet/ ſo ein Gifftiger Baum verborgen/ vñ ſo vnzehliche boͤſe fruͤchte/ dz in jhnẽ dz gantze bilde des Satans mit aller boͤſẽ vnart vñ boßheit erſcheinet.
Gleichnuß
Gifftiger Baum.
Object. I.
Halt mir ein wenig ſtille/ dan wie andere zarte Ohren haben/ die jhnen Qucllen/ wan ſie hoͤren durch die Erbſuͤnde ſey der Menſch des Schlangenſaamen faͤhig/ vnd Fleiſchlicher/ Viehiſcher/ Thieriſcher art worden/ alſo kompt mir auch ſolche rede hart fuͤr:
Worzu dienet es/ das man den Suͤndlichen Menſchen ſo ſchwartz abmahlet.
Antwort:
DAs iſt nicht gut dz du ſo zarte Ohrẽ haſt/ die dein angebornes Geiſtliches Elend vnd Blindheit nicht hoͤren wollen/ vnd erſcheinet hieraus dz du dich ſelbſt deiner verderbnuß nach bißhero noch nicht recht durch geſucht vnd erkand haſt.
Damit du aber verſtehen moͤgeſt H. Johann Arnd habe nicht zu viel gered/ ſo mercke doch.
I.
Das die ſchrifft ſelbſt alſo redet/ das nemblich der Menſch habe des Teuffels art/ oder der alten Schlangenſaamen in ſich wie der Author beweiſet in den angezognen worten.
II.
Fuͤrs ander ſo lehren es auch die Alten Kirchen lehrer/ vnter welchen Tertul. lib de car. Chriſti cap. 17. alſo redet. Nam exinde ut abjecta pareret, & in doloribus pareret:
Verbum Diaboli Semen illi fuit.
Enixa eſt deniꝙ́ Diabolum fratricidam.
III.
Fuͤrs dritte/ ſage mir wer doch die boßheit in dem Erſten Adam gewircket habe?
Gewiſſe hats GOtt nicht gewircket/ dan der iſt allein die Brunquel alles gutten.
Ergò hat ſie der Teuffel gewircket/ deſſen vnart vnnd boßheit/ wie ein ſame in des Menſchen Hertze ergoſſen worden/ das der Menſch an ſtatt des Goͤttlichen bildes/ das bild des Teuffels angenommen/ vnd in ſeine Natur eingelaſſen hat.
Solches erlerne auß folgenden worten des 1. Buchs. c. 2. p. 16.
Fruͤchte des gifftigen Baums.
Dan ſehet ein kleines Kind an/ wie ſich von Mutter leibe an die boͤſe vnart in jhm erreget/ ſonderlich aber der eigene wille vnd vngehorſam/ vnd wenn es ein wenig erwechſet/ bricht herfuͤr die angeborne eygene liebe/ eigene Ehre/ eigen Lob/ eigene Rache/ luͤgen vnd dergleichen/ bald bricht herfuͤr Hoffart/ Stoltz/ Hochmuth Gottesleſterung/ Fluchen/ Schweren/ boͤſes wuͤnſchen/ Liegen vnd Triegen/ verachtung Gottes vnd ſeines worts/ verachtung der Eltern/ Obrigkeit/ es bricht herfuͤr Zorn/ Zangk/ Haß/ Neid Feindſchafft/ Rachgierigkeit/ Blut vergieſſen/ vnd alle Grewel/ ſonderlich/ wan die euſſerlichen Ergernuſſen darzu kommen/ welche die Adamiſche Fleiſchliche vnart im Menſchen erwecken.
Denn dadurch gehet herfuͤr die vnzucht/ vnreinigkeit/ Huriſche vantaſeyen/ vnd Ehebrecheriſche gedancken/ vnzuͤchtige reden/ ſchendliche geberde/ wort vnd werck/ die luſt zu vollerey/ vberfluß in ſpeiſe vnd tranck/ in Kleidung/ Leichtfertigkeit/ Vppigkeit/ freſſen vnd ſauffen/ es gehet herfuͤr geitz/ wucher/ betrug/ vortheil/ Rencke/ liſt/ ſpitzfindigkeit/ vnd in Summa alle ſchande vnd Laſter/ alle Buͤberey vnd ſchalckheit auff ſo vielfaͤltige vnerhoͤrte mancherley weiſe/ das es nicht muͤglich zuzehlen/ wie im Jeremia am 17. ſtehet.
Wer kan des Menſchen Hertz ergruͤnden/ ja das noch mehr iſt/ ſo die Ketzeriſchen verfuͤhretẽ Geiſter darzu kommen/ ſo gehet herauß verleugnung Gottes/ Abgoͤtterey/ verfolgung/ der warheit/ die ſuͤnde in den H. Geiſt die verfelſchung des glaubens/ verkehrung der Schrifft/ vnd aller verfuͤhrung auffs aller ſchreckligſte/ dz ſind alle die fruchte des Schlangenſamens im Menſchen/ vñ dz bilde des Satans.
Ergernuß erweck et die vnart im Menſchen.
Ergernuß in der Lehr
Wer hette nun anfenglich gemeinet/ das in ſo einem kleinen ſchwachen bloͤden Kinde ein ſolcher wuſt aller laſter/ ein ſo verzweiffelt boͤſes hertz/ ein ſolcher grewlicher wurm vnd Baſiliſcus verborgen gelegen were/ wenn es der Menſch nicht ſelbſt herfuͤr druckte mit ſeinem leben vnnd wandel/ mit ſeinen boͤſen Tichten vnd trachten von Jugend auff/ Gen. 6.
Verborgene boßheit im Menſchen.
Laß mir das nun eine boͤſe wurtzel ſein/ darauß ſo ein Gifftiger Baum wachſet/ einen boͤſen ſchlangenſaamen/ vnnd Otter gezichte/ darauß ſo ein ſcheußlich bild herfuͤr kompt.
Denn das wechſet ja alles von jhnen herauß/ vnd wird mehrertheils durch die euſſerliche ergerniß erwecket.
Darumb der Herr CHRIſtus die ergerniß der Jugent halben ſo hart verbotten/ dieweil der Schlangenſamen in den Kindern verborgen iſt/ in welchem ſo viel ſchand vnd laſter heimblich verſtecket liegen/ vnd ruhen als ein Gifft im Wurm.
Warumb ergernus ſo hart verbot tẽ Matth. 18
Darumb O Menſch lerne den Fall Adæ/ vnd die Erbſuͤnde recht verſtehen/ denn die verderbung iſt nicht auß zureden/ vnd auß zugruͤnden:
Lerne dich ſelbſt erkennen/ was du durch denn Fall Adæ worden biſt: Auß Gottes bilde des Sathans bild/ im welchem alle vnarten/ Eygenſchaften/ vnd boßheiten/ des Satans begriffen ſeyn/ Gleich wie in Gottes bilde alle Arten/ Eigenſchafften vnd tugenden Gottes begriffen waren.
Erbſuͤnde nicht auß zu reden.
Hieher gehoͤret auch was lib. 1. c. 11. p. 93. geſchrieben in dieſen worten.
Darauß iſt nun offenbahr/ das vnſer Fleiſch vnd Blut von Natur mit des Teuffels vnart/ vnd vnſer fleiſchlicher wille/ mit des Sathans Boßheit/ vergifftet iſt/ als mit Luͤgen/ Hoffart/ boͤſer Luſt vndaller vntugent ſo wieder Gott ſein.
Vmb welcher boͤſen vnart willen der Heer Chriſtus die Phariſeer Teuffels Kinder nennet/ Joh. 8. Ja etliche ſeiner Apoſtel fuͤr Teuffel ſchildt/ gleich als were geitz/ Luͤgen/ Hoffart/ vnd alle boͤſe luſt der Teuffel ſelbſt/ damit der Natuͤrliche fleiſchliche Menſch behaffet iſt.
Teuffels vnart in den vnbekerten.
Darauß dan folget das alle die/ ſo in vnbußfertigkeit leben/ in Hoffart/ Geitz/ wolluſt vnd Neid/ die leben im Teuffel/ vnd ſind mit des Teuffels vnart behafftet/ ſie ſchmuͤcken ſich auch ſo ſchoͤn von auſſen als ſie jmmer wollen/ ſo bleiben ſie doch im hertzen Teuffel/ wie der Herr zu den Juden ſpricht:
Welches obs wol ſchrecklich iſt/ ſo iſts doch die warheit.
Im Satan leben
Vnſere verderbung hat muͤſſen mit dem hoͤchſten gutt verbeſſert werden
Weil nun vnſere Elende hochverderbete Menſchliche Natur mit ſo vnaußſprechlichem/ ſchrecklichem Jammer behafftet iſt/ ſo hat ſie nun muͤſſen gebeſſert vnd genewret werdẽ.
Wie aber?
Alſo/ weil ſie mit dem grewlichen vbel iſt verderbet worden/ ſo hat ſie mit dem hoͤchſten Gutt muͤſſen verbeſſert vnd ernewert werden/ nemlich mit Gott ſelbſt/ darumb hat Gott muͤſſen Menſch werden.
Wie aber des Teuffels ſaame in vns ſey/ ſolches haben wir zu erlernen lib. 1. c. 41. p. 464.
Auß dieſer Blindheit quillet her verachtung Gottes/ vnd Sicherheit/ dan wie der Teuffel ſich fuͤr Gott nicht demuͤtiget/ ſondern wieder jhn hoffertig bleibet/ Alſo hat er mit dieſem laſter der verachtung Gottes/ ſiecherheit vnd Hoffart die Seele auch vergifftet/ das ſie ſich fuͤr Gott nicht demuͤtiget/ ſondern in jhrer Hoffart bleibet/ vnd inwendig alles thut nach jhrem muthwillen ohn allen ſchew fuͤr Gott.
Wie der Teuffel ſich auff ſeine weißheit vñ macht verleſt/ vnd ſich ſelbſt regieret.
Alſo hat er des Menſchen Seel auch vergifftet/ das ſie ſich auff jhre weißheit vnd macht verleſſet/ vnd ſich ſelbſt regieren wil.
Wie der Teuffel ſeine eigene Ehre ſuchet: Alſo auch der Menſch/ vnd fraget nicht nach Gottes Ehre.
Wie der Teuffel wieder Gottt wuͤtet: Alſo hat er die Seele mit vngedult wieder Gott beſamet.
Wie der Teuffel Gottes Nahmen leſtert/ vndanckbar iſt gegen ſeinen Schoͤpffer.
Wie er vnbarmhertzig/ zoͤrnig/ rachgierig:
So hat er die Seele des Menſchen mit ſolchem Gifft auch verderbet.
Wie der Teuffel gern vber die Menſchen herſchet/ vnd ſich ſelbſt Ehret: Alſo hat er auch die Menſchliche ſeele verderbet/ das ein Hoffertiger ſeinen Neheſten/ fuͤr einen Narren in ſeinem Hertzen achtet/ fuͤr einen heilloſen nichtigen Menſchen/ mit groſſen ſuͤnden beſudelt/ vnd begehret jhm fuͤr einen Fußſchemel zu haben.
Teuffels ſame im Menſchen
Teuffeliſche Gifft im Menſchen.
Wie der Teuffel ein Moͤrder iſt: Alſo hat er auch die Seele zur Moͤrderin gemacht.
Object. II.
Es iſt war des Teuffels art/ Eygenſchafft vnd ſame hat der Menſch durch den ſuͤnden fall angenommen/ weil er das ebenbilde Gottes verlohren/ Aber iſt das nicht zu hart geredt das H. Johan Arend ſchreibet der Menſch ſey Beſtialiſch Viehiſch vnd Thieriſch worden?
Antwort:
ES iſt nicht zu hart geredt/ ſondern zu erklerung der Erbſuͤnde was die mit gebracht iſts noch zu wenig gered.
Hoͤre du den beweiß der lib. 1 p. 19. eingefuͤhret wird vnd alſo lautet:
Denn ſiehe iſt dein Zorn vnnd Grimmigkeit nicht Loͤwen art?
Iſt dein Neid vñ vnerſetzlicher Geitz nicht Hundes vnd Wolffes art?
Iſt dein vnreinigkeit/ vnmeſſigkeit nicht Saͤwiſche art?
Ja du wirſt in dir ſelbſt finden/ eine gantze Welt voller boͤſer Thier/ auch in dem kleinen Glied deiner Zungen allein/ wie S.
Jacobus ſagt/ einen gantzen Pfuel voller boͤſen wuͤrm/ eine behauſung voller vnreinen Geiſter/ vnd voller vnreinen Voͤgel/ wie Eſaias vnd Apocalypſis zeugen/ das auch offt kein Wild thier ſo grimmig iſt als ein Menſch/ kein Hund ſo neidiſch/ kein Wolff ſo reiſſendt vnd geitzig/ kein Fuchs ſo liſtig/ kein Baſiliſck ſo gifftig/ keine Saw ſo vnfletig.
Vmb welcher Thieriſchen vnd Viehiſchen vnart willen der Herr Chriſtus Herodem einen Fuchs nennet:
die vnreinen/ Hunde vnd Saͤwe/ welchen man dz heiligthumb nicht geben noch die Perlen fuͤrwerffen ſol.
Thieriſche Menſchen
Iacob.
3.
Eſa. 3. Apoc. 18.
Matth. 3. Marc. 7.
Dieſes beweiſet auch dz 17. Cap. lib. 1. p. 164. mit dieſen worten:
Darumb auch die jenige die dieſe Welt lieben/ vnd jhre Paradiß darinne ſuchen/ die kommen vber den viehiſchẽ verſtandt nicht/ fahren davon wie ein viehe/ Pſ. 49. Sind blind am innern Menſchen/ haben keine Himliſche gedancken/ koͤnnen ſich in Gott nicht erfrewen/ frewen ſich nur in dem Dreck dieſer welt/ darin iſt jhre Ruhe/ wenn ſie das haben/ ſo iſt jhnen wol/ das ſind rechte Viehmenſchen.
Ach die Elenden blinden leute/ ſie ſitzen im Finſterniß vnd ſchattten des Todes/ vnd fahren in die Ewige Finſterniß.
Weltliebe machet auß einem Mẽſchen ein Viehe.
Hieher gehoͤret auch was p. 178. geſchrieben:
Da der Koͤnig Nebucadnezar die Welt alzuſehr liebete/ verlohr er das bilde des Menſchen/ vnd wart in ein Beſtien verwandelt:
Den der Text ſaget ausdruͤcklich:
Er ſey wieder zu ſeiner vorigen geſtalt gekommen/ Ergò ſo muß er ſie verlohren haben/ oder eine vnmenſchliche geſtalt an ſich gehabt haben: Alſo verlieren alle die das bilde GOttes auß jhren hertzẽ/ die die Welt alzu ſehr lieben/ vnd werden inwendig Hunde/ Loͤwen vnd Behren/ werden gar ein Viehe.
Summa was ein Menſch in ſeinem hertzen hat/ das wird dort offenbahr werden/ vnd das wird er auch behalten/ entweder Gott/ oder die Welt/ behelt er die Welt/ ſo wird darauß eitel fewer werden/ wie dieſer Typus fuͤrbildet.
dort wird das Hertz offenbaret werden.
Desgleichen redet er auch c. 20. p. 203.
Apoc. 10. ſtehet:
Die das Thier angebetet haben/ die haben keine Ruhe: Alſo die das groſſe ſchoͤne Thier des weltlichẽ Reichthumbs/ vnd jhren beſtialiſchen Viehiſchen Geitz anbeten/ koͤnnen keine ruhe haben/ ſondern viel plagen.
Vnd was darffs vieler wort/ vnd beweiſens/ das der Natuͤrliche Menſch alle Thier mit boßheit uͤbertreffe? ließ nur zum uͤberfluß lib. 2. p. 68. Vnd ſolcher lehr nutzbarkeit p. 89. 90. 91.
woher groſ ſe vnruhe
Hieraus haſtu abzunehmen vnd zu ſchlieſſen/ das H. Johann Arnd nicht vnrecht geſchrieben der Menſch habe nach dem fall Viehiſche art vnd eygenſchafften an ſich genommen.
Das er aber nicht ſtatuire vnd ſetze dz die Menſchliche Natur durch die ſuͤnde ſey auffgehaben/ ſondern der Menſch ſey in ſeiner Natur ein warhafftiger Menſch geblieben/ davon hoͤre was p. 492. c. 41. lib. 1. dieſe wort die alſo lauten:
klein fuͤncklein des Na tuͤrlichen lichtes im Menſchen vbrig.
Es iſt zwar in Menſchlichen verſtande ein kleines fuͤncklein des Natuͤrlichen lichtes blieben/ alſo das ein Menſch auß dem Licht der Natur ſchleuſſet/ das ein Gott ſey/ weiß auch das er ein gerechter Gott ſey/ wie alle Heidniſche Philoſophi bezeugen/ aber das Geiſtliche leben nach Gott vnd ſeiner Gerechtigkeit iſt im Menſchen gantz geſtorben.
Den dz gewiſſẽ/ welches iſt das Geſetz Gottes/ ſo allen Menſchen/ ins Hertz geſchrieben in der Schoͤpffung/ ſagt einem jeden wz recht iſt.
Als ein vnzuͤchtiger Menſch gedencket bißweilen:
Es iſt ein Gott/ vnd derſelbe iſt keuſch/ alſo ſolteſtu auch ſein/ vnzucht iſt ein Grewel fuͤr Gott.
Aber dieſer gedancke/ der recht vnd gut iſt/ vnd ein kleines Lichtlein iſt/ wird bald verdunckelt/ wie ein kleines fuͤncklein vom Waſſer außgeleſchet vnd gedempffet.
Die boͤſe luſt vnd Brunſt des Fleiſches behelt vberhandt.
Ein verleumbder vnnd Moͤrder dencket zuweilen desgleichen:
Es iſt ein Gott/ der warhafftig iſt/ vnnd den Menſchen nicht wil getoͤdtet/ ſondern erhalten haben/ aber dieß fuͤncklein weret nicht lange/ ſondern wird durch den Teufeliſchen Zorn vnd Rachgier vberwunden/ vnd iſt das Geiſtliche Leben in der Liebe vnd warheit gantz todt vnd geſtorben in einem fleiſchlichen Menſchen
Rom. 2.
Geiſtlich Goͤttlich leben gantz todt im Natuͤrlichen Menſchen-
Hat alſo dieſer Chriſtlicher Lehrer in dieſem Paß auff das Fundament der H. Goͤttlichen Schrifft die Lehre von der Erbſuͤnde gewiſſe gebawet.
Object. III.
Weil wir allhie reden von der Erbſuͤnde/ lieber ſo ſage mir doch wie die wort des H. Johannes Arndes zu verſtehen ſind lib. 1. c. 41. p. 465. die alſo lauten:
GOTT ſpricht allezeit die ſeele an
Vnnd hiermit wil ich dirs tauſentmahl geſagt haben/ das Gott alle zeit die Seele anſpricht vnd anklagt/ vnd nicht die euſſerlichen Glieder.
Dz Hertz/ die Seele/ iſt der Moͤrder/ Luͤgener vnd nicht die Hende oder das Maul.
Wen Gott ſpricht/ Ruff mich an in der noth/ ſo gebeut er der Seele vnd nicht dem Maul:
Wer das nicht mercket/ der bleibet ein Naar in der H. Schrifft/ vnd verſtehet nimmermehr die Erbſuͤnde/ die Buſſe/ newe geburth/ ja keinen artickel recht.
Antwort.
DAs haſtu leicht zuerlernen aus dieſen worten/ die von der Erbſuͤnde/ welche innerlich im Hertzen oder in der ſeelen jhre reſidentz vnnd ſitz hat/ reden vnd handeln.
Wann nun Gott der Herr den Menſchen anklaget/ oder anredet/ ſo redet oder klaget anfenglich vornemblich vnd eygentlich er nicht an die euſſerliche zunge/ euſſerliche ohren/ Naſe/ den Ruͤcken/ den Bauch/ die Fuͤſſe vnd euſſerlichen Glieder.
Den dieſe euſſerliche Glieder haben weder verſtand noch willen/ vnd koͤnnen nicht hoͤren was Gott wolle.
Darumb wann ich betrachte denn Menſchen der eine vernunfftige ſeele vnd einen jrdiſchen Leib hat/ was in jhm vnter dieſen beiden theilen die Heuptquelle ſey das der Menſch boͤſes thut vnd ſuͤndiget/ oder auch GOtte dienen vnd jhn anruffen ſol/ ſo iſts die ſeele vnd nicht der Leib/ der Gottes anklage oder gebott hoͤren/ verſtehen/ annehmen vnd ins werck richten kan.
Iſt demnach gewiſſe/ in betrachtung der ſeelen vnd des jrdiſchen lebens mit ſeinen gliedern/ welche beyde theil im Menſchen ſind/ man der Menſch Gottes anklage oder gebott vernehmen ſol/ das die ſeele eygentlich angeklaget vñ angeſprochen werde/ weil der jrdiſche leib Gottes anklage nicht hoͤren kan.
Welches ſo warhafftig/ dz kein vernũfftiger Menſch ſolches verneinen kan/ wo er nicht freventlicher muthwilliger weiſe Sophiſticiren vnd gruͤbeln wil.
2. Hierauß haſtu nun Chriſtlicher Leſer fuͤrs ander zu ſchlieſſen/ dz es nicht vnrecht ſondern warhaͤfftig geredt ſey in betrachtung der Erbſuͤnde:
Das Hertze die Seele iſt der Moͤrder/ Luͤgener/ vnd nicht die Hende oder das Maul.
Beſihe das ander Buch C. 4. Pag. 48. 49. 50. 51. 52.
Denn die ſeele/ in welcher der wille der verſtand vnd die luſt iſt/ hat ermordet das gantze Menſchliche geſchlechte/ in dem die Erbſuͤnde hinnein gelaſſen.
Dan die ſeele hat erſtlich ſich Geiſtlich/ hernacher auch den leib Geiſtlich getoͤdtet.
Die ſeele iſt erſtlich an jhr ſelbſt hernacher an dem leibe ein Luͤgnerinne betriegnerinne vnd Moͤrderinne worden/ vnd iſt warhafftig nicht das Maul ſondern die ſeele der Moͤrder vnd Luͤgener.
Das dem alſo ſey/ vnd das der Author nur dieſes erinnere:
Das allezeit vornemblich/ aber nicht alleine die ſeele angeklaget werde/ haſtu/ lieber leſer/ gar leichtlich abzunehmen auß dem ſcopo des gantzen Capittels.
Denn darinnen handelt er vom bilde Gottes in dem Menſchen fuͤr dem fall vnd vom bild Satans nach dem Fall.
Weil in auffrichtung des Bildes Gottes/ vnd austilgung des Bildes des Sathans das gantze Chriſtenthumb ſtehet.
Demnach zeiget er an wie das Bild Gottes im Menſchen geweſen ſey/ vnd geleuchtet habe erſtlich in der Seelen p. 448.
vnd dan auch im Leibe 451. den ſagt er/ der leib muß auch heilig vnnd Gott gleich ſein/ ſol der Menſch Gottes ebenbild ſein/ 1. Theſ. 1. 3. in allen kraͤfften. 452.
Schleuſt hierauß:
Wen nu Gott dz Hertz fordert/ ſo fordert er den gantzen Menſchen mit Leib vnd Seele vnd allen kraͤfften.
Wenn auch Gott die Seele fordert/ fordert er den gantzen Menſchen mit ſeinem gantzen weſen vnd leben. 453.
NB.
Gleiche ordnūg helt er auch in abhandelung des Bildes Sathans/ oder der Erbſuͤnde/ die er gar richtig privativè vñ poſitivè beſchreibet 459. vñ meldet dz dadurch bey des die ſeele vnd Leib behafftet ſey.
460. welches er ſtuͤckweiß auß fuͤhret.
Erſtlich von d’Seelen/ darin d’Teuffel wie ein Riſe uͤber ein aͤrmes Kindlein gewuͤtet/ jhren verſtand geblendet/ jhren willen von Gott abgewand/ alle kraͤffte des Hertzẽs vergifftet. 458/461. alſo dz nur ein kleines fuͤncklein des Natuͤrlichen lichts darinne vber geblieben.
462. Aber vom Geiſtlichen leben wiſſe ſie nichts.
464. Auß welcher Blindheit alle ſuͤnde quillet wieder das Geſetz GOTtes.
464. 465. Vn̄ darauff ſetzet er die worte: Vn̄ hiemit wil ich dirs 1000. mal geſaget habẽ ꝛc.
Was iſt das anders/ als was der Herr Jeſus ſagt in erklerung des Geſetzes Matthæi am 5.
Das wer da zuͤrnet der toͤdte:
Wer ſeines nechſten Weib anſiehet jhr zubegehren/ der breche die ehe? ꝛc. Vnd Math. 15. v. 18. Auß dem Hertzen kommen boͤſe gedancken ꝛc. Hoͤreſtu/ fieheſtu/ greiffeſtu nicht/ das weil das geſetz Geiſtlich iſt/ ſo wil es auch geiſtlich gerichtet ſein/ vñ wird demnach die luſt des Hertzens vnd die Seele fuͤrnemblich angeklaget/ gleich wie die heiligkeit/ fuͤrnemblich im Hertzen gefordert wird.
Das vnd nicht anders wil Johan Arnd: Das er aber auch den Leib mit ſuͤnden behafftet zu ſein/ vnd alſo zu ſuͤndigen gleube ſiehe/ dz beweiſet er ja ſtracks p. 467 468. 469. in misbrauch des ehſtandes/ mit rauben/ ſtelen/ leſtern/ verleumbden. ibid. welches ja die ſeele durch den Leib verrichtet/ vnd vollbringet.
Die wort lauten ſo.
Wir ſehen taͤglich dieſe treffliche boßheit/ ſchreckliche Hoffart/ Haß vnd Neid wie der den neheſten/ das die Menſchen lieber ſterben wollen/ ehe ſie dem nechſten ſein leben goͤnnen vnd laſſẽ/ er ſol vnter vns ſein/ oder nichts ſein/ nach vnſer Boßhafftigen zoͤrnigen ſeelen.
Groſſe boßheit des Hertzens.
Mit ſolchem grawſamen Neid hat der Teuffel die Menſchliche ſeele beſamet/ vñ vmb ſolches groſſen grimmes/ zorns/ haſſes/ Neides/ feindſchafft willen iſt der Menſch des Sathans bilde.
So hat er ſich in des Menſchen Seelen abgebildet vnnd abcontrafeyt.
Schrecklich bilde des Sathans.
Gott hat den Menſchen eingepflantzet eine reine/ kenſche/ zuͤchtige Eheliebe/ nach dem Geiſt Kinder zu zeugen/ nach dem Ebenbilde Gottes.
Vnd iſt keine heiligere luſt noch liebe geweſt/ denn das Ebenbilde GOttes fortzupflantzen/ vnd das Menſchliche Geſchlecht zu vermehren zu GOttes Ehren/ vnd des Menſchen ewiger ſeeligkeit/ ja wann ein Menſch in der vnſchult hundert tauſent Kinder zeugen/ vñ dz Ebenbilde Gottes vnd ſeine Ehre fortpflantzen hette koͤnnen/ das were ſeine heiligſte/ hoͤchſte Luſt vñ frewde geweſt/ dan das were alles auß liebe gegen Gott vnd des Menſchlichen geſchlechts/ als dz Ebenbilde Gottes/ geſchehen.
Denn wie Gott den Menſchen in heiliger vnd hertzlicher wolluſt vnd wolgefallen geſchaffen/ vnd ſeine frewde vnd wonne an jhm gehabt/ als an ſeinem bilde: Alſo hette auch der Menſch in heiliger wolluſt ſeines gleichen/ gezeuget/ frewde vnd wonne an jhm gehabet/ als an Gottes Ebenbilde.
Wie aber der Sathan dieſe reine/ keuſche/ Eheliche liebeflamme vervnreiniget mit ſeiner vnſauberkeit/ darf keiner langen Predigt.
Der Menſch zeuget nur ſeines gleichen/ wie ein vnvernunfftig viehe in ſeiner Blindheit vnd Brunſt.
Wie iſt doch von dem vnſauberen Geiſt die heilige Ehe mit ſo vnordentlichen luͤſten verwuͤſtet.
Heilig ehe in der vnſchult.
Mißbrauch der H. Ehe
Wie der Sathan vnrecht/ ein Dieb vnd Raͤuber iſt:
So hat er die Menſchliche ſeele mit ſeiner Die biſchen art beſamet.
Wie der Teuffel ein verleumbder Sophiſt/ Leſterer/ Schẽder/ Gottes vnd des Menſchen iſt/ verkehret GOtt vnd den Menſchen/ ſein Wort vnd Wercke/ wie er thet/ da er vnſere erſte Eltern betrog: Alſo hat er auch die Seele des Menſchen mit ſeiner Gifftigen/ verkerten/ Luͤgenhafften vnart beſamet/ vnnd Diaboliſche art fort gepflantzet/ wie er iſt/ das iſt/ Luͤgener/ Leſterer/ verleumbder.
Dieſer Gifft iſt in des Menſchen Seelen ſo vnaußſprechlich/ auff ſo viel Tauſenterley/ art/ das man nicht wort finden mag/ dieſelbe auszureden/ wie der 14. Pſalm vnd die Epiſtel an die Rom. am 3. vnd S. Jacobus am 3 die boͤſe Gifftige vnart des Luͤgenmauls/ vnd falſcher zungen beſchriebet/ da du nicht anders verſtehen ſolt/ den dieſe Teuffeliſche Diaboliſche gifft in der Seelen.
Luͤgener Teuffels Kinder Ioh. 8.
Dieweil nu/ wie gehoͤret/ die Erbſuͤnde auß der Selen in den gantzen leib ſich ergoſſen/ ſo wird freylich der gantze Menſch/ als ſuͤndlich paßivè vnd activè geachtet/ vnd von Gott angeklaget.
Dannenhero ſchleuſt auch der Author recht/ vnd ſpricht P. 469.
Den Gott klaget in ſeinem Geſetz/ nicht allein das Maul/ Zunge/ Hende vnd Fuͤſſe an/ ſondern den gantzen Menſchen/ ſein Hertz/ vnnd die ſeele/ den Brunnen alles boͤſen/ wie er ſolches in den beyden letzten geboten von den boͤſen luͤſten genugſam zuverſtehen gibt:
das lerne nur wol.
Diaboliſch gifft in der Seelen
Was Gott. im Menſchẽ anklage.
Vnnd ſind demnach dieſe beide reden nicht wieder ein ander.
1. Gott klaget vnd ſpricht an die ſeele vnd nicht die euſſerliche Glieder.
2. Gott klaget den gantzen Menſchen an/ mit Leib vnd ſeele da die ſeele der Brun iſt alles boͤſen.
1.
Denn die erſte rede weiſet auff den theil des Menſchen welcher theil die anklag hoͤren vnd vernemen kan/ vnd iſt allein die Seele vnd nicht der Leib/ wz die Brunquelle das boͤſe wircket in den Gliedern/ vnd durch dieſelbige/ vñ das iſt allein die ſeele vnd nicht der Leib.
2. Die andere Rede zeiget an was paßive durch die Erbſuͤnde verdorben vnd fuͤr Gott ſuͤndlich geachtet wird/ iſt Leib vnd Seele der gantze Menſch mit allen krefften/ ſie ſind in der Seelen oder im jrdiſchen Leibe des Menſchen.
Worauß dan du Chriſtlicher Leſer zu erſehen haſt/ das es nicht verantwortlich/ eines Chriſtlichen Lehrers Buͤcher vñ Schriften auff eine ſolche weiſe handeln/ welches etlichen Gott der HErr in gnaden vergeben wolle.
III. CAPVT.
Von der Chriſtlichen Buſſe
I. Frage?
Ich hoͤre das Johann Arndes die Buſſe nicht recht beſchreibe/ gib mir deñach hier von gewiſſen vnd gruͤndlichen bericht aus ſeiner eygen Rede?
Antwort:
DAs hierinne dem getrewen Lehrer gewalt vnd Vnrecht geſchehe/ ſo hoͤre was er fuͤr eine volkommene ſchoͤne beſchreibung der heilſamſten buſſe gebe lib.
1. cap. 4 p. 33. da dieſe wort geſetzet werden.
Die Buſſe oder wahre bekehrung iſt ein Werck Gottes/ des H. Geiſtes/ dadurch der Menſche auß dem Geſetz ſeine Suͤnde erkennet/ vnd den Zorn Gottes wieder die ſuͤnde/ dadurch Rew vnd Leid im Hertzen erwecket wird: Aus dem Evangelio aber Gottes Gnade erkennet/ vnnd durch den Glauben vergebung der ſuͤnde in Chriſto erlanget.
Durch dieſe Buſſe aber geſchicht die toͤdtung vnd Creutzigung des fleiſches vnd aller fleiſchlicher luͤſte/ vnd boͤſen vnarth des Hertzens/ vnd die lebendigmachung des Geiſtes: Dadurch Adam vnd alles was ſeiner vnart iſt in vns ſtirbt durch wahre rew vnd Chriſtus in vns lebt durch den Glauben.
Object. I.
Die beſchreibung iſt gut/ aber es iſt eine harte rede die im ſelbigen Cap. p. 36 gefuͤhret wird die alſo lautet.
DArauß folget/ das der Menſch ſich ſelbſt muß verleugnen/ Luc. 9. das iſt/ ſeinen eygenen willen brechẽ/ ſich Gottes willen gantz ergeben/ ſich nicht ſelbſt lieben/ vnnd ſich fuͤr den vnwirdigſten/ elendeſten Menſchen halten/ abſagen alle dem/ das er hat/ Luc. 14. das iſt die Welt verſchmehen/ mit jhrer ehre vnd herligkeit/ ſeine eigene weißheit vnd vermuͤgen fuͤr nichts achten/ ſich auff nichts/ vnd auff keine Creatur verlaſſen/ ſonder bloß vnd allein auff Gott:
Sein eigen leben haſſen/ das iſt die fleiſchlichen luͤſte vnnd begierde/ als Hoffart/ Geitz/ Wolluſt/ Zorn/ Neid/ toͤdten/ vnd keinen Wolgefallen an jhm ſelbſt haben/ vnnd alle ſein thun fuͤr nichts achten/ ſich keines dinges ruͤhmen/ ſeinen krefftẽ nichts zuſchreiben/ jhme ſelbſt nichts tribuiren, ſondern jhm ſelber mißfallen/ der welt abſterben/ das iſt/ der Augen luſt/ des Fleiſches luſt/ dem Hoffertigen Leben/ der Welt gecreutziget werden/ Gal. 6. das iſt die wahre Buſſe/ vnd Toͤdtung des Fleiſches/ ohne welche niemand kan Chriſti Juͤnger ſein.
Ware buſſe bringet mit ſich dz jhm ein Menſch ſelbſt vnnd der Welt abſtirbt.
Sein eigen leben haſſẽ.
Der Welt abſterben
Dieſes ſcheinet das es zu hart geredt: ſolte niemand koͤnnen Chriſti Juͤnger ſein der ſich nicht wil fuͤr den vnwirdigſten Menſchen erkennen.
2.
Der nicht wil der Welt ehre verſchmehen.
3.
Der nicht wil ſeine eigene weißheit vnd vermoͤgen fuͤr nichts achten.
4.
Sich auff keine Creatur verlaſſen.
5. Bloß allein an Gott halten.
6. Sein eygen leben haſſen.
7. Der Welt gecreutziget werden?
Das iſt zuviel geredt:
Wan ich nur ſage GOtt ſey mir Suͤnder gnedig ſo bin ich Chriſti Juͤnger.
Antwort: Das iſt ein feines ſanfftes Chriſtenthumb damit man den Leuten Pulſter vnter die Arme machet/ vnd das Chriſtenthumb in reden vnd plappern ſetzen/ ohne alle jnnerliche vbung/ fuͤr welchẽ Pulſter machen die Chriſtliche Gemeine ſich Creutzigen vnd Segenen ſolte.
Das aber die wahre Buſſe/ die 2. ſtuͤcke/ eygentlich zureden/ in ſich begreifft/ nemblich contritionem, einen zerknirſchten Geiſt:
2. Fidem den Glauben/ der ohne Nova obadientia, oder ohne newen gehorſam ohne toͤdtung des Fleiſches nicht ſein koͤnne/ iſt ſo gewiß/ als Gott ein warhafftiger Gott iſt.
Denn wie wiltu doch beweiſen das demſelbigen der nicht gedencket ſeinen eygenen willen zubrechen vnd alſo ſich ſelbſt verleugnen von Gott vergebung zu geſagt ſey.
Wie wiltu darthun das der jenige derſeine vnwirdigkeit nicht wil erkennẽ/ ſolte in Gnaden ſein?
Wie wiltu doch einen ſpruch auff bringen/ das der jenige welcher ſeine eigene weißheit in der bekehrung fuͤr nichts achten/ ſondern darentgegen ſich auff eine Creatur verlaſſen wil/ ſolte von Gott fuͤr ſeinen Juͤnger vnd Schuͤler erkand werden?
Wie wiltu doch auß der Schrifft erhalten das der ſeyn eygen Leben nicht wil haſſen/ vnd Hoffart/ Geitz/ Wolluſt/ Zorn/ toͤdtet/ ſolte ware Buſſe haben vnd in Chriſti Schule gehoͤren/ da vns doch Gott wil vergeben/ wie wir vnſern Schuͤldigern/ vnnd Gott ſiehet an den Elenden Eſ. 66. (nicht den Hoffertigen).
Wie wiltu auß Gottes Wort er ſtreiten/ das der ſeinen krefften etwas zuſchreibet vnd tribuiret, ſolte Gottes Barmhertzigkeit erlangen?
Woher wiltu wahr machen das ohne toͤdtung des fleiſches jemand Chriſti ſchuͤler ſey vnnd fruchtſame buſſe haben koͤnne?
Stehet doch geſchrieben Gal. 5. v. 24.
Welche Chriſtum angehoͤren/ die Creutzigen jhr Fleiſch ſambt den luͤſten vnd begierden.
Darumb bleibts war vnd iſt war/ das ohne wahre Buſſe vnd toͤdtung des Fleiſches niemand kan Chriſti Juͤuger ſein.
Wie der H. Johan Arnds redet p. 37.
Object. II.
Es ſcheinet als wann Johan Arndes lehre/ das die wahre Buſſe vnd Toͤdtung des Fleiſches ohne Glauben geſchehen koͤnne/ welches der H. Lutherus von den Himliſchen Propheten ſchreibt/ im erſtentheil dieſes ſeines tractatus, tomo 3. Jenenſi?
Antwort:
DAs iſt eine falſche aufflage vnd vnziemliche bezuͤchtigung.
1.
Denn weil Johan Arndes lehret/ das die wahre vnd heilſame Buſſe den Glauben in ſich habe/ wie kan dan die wahre Buſſe ohne Glauben geſchehen?
2.
Fuͤrs ander das Johan Arndes nicht lehre das die Toͤdtung oder Creutzigung des Feiſches/ ſol ſie Gott gefellig ſeyn/ koͤnne ohne glauben geſchehen/ ſo hoͤre was lib. 3 c. 2. p. 14. geſchrieben ſtehet alſo.
In dieſem einigen iſt alles begriffen was zum wahren Chriſtenthumb gehoͤret/ darauß flieſſet die liebe vnd alle tugent.
Den wer Gleubet der liebet/ wer liebet der Hoffet/ wer Hoffet der iſt gedultig/ wer gedultig iſt/ iſt Sanfftmuͤtig/ wer Sanfftmuͤtig iſt/ iſt Demuͤtig/ wer Demuͤtig iſt der fruͤchtet Gott/ wer Gott fruͤchtet der betet/ der Creutziget ſeyn Fleiſch verleugnet ſich ſelbſt/ haſſet ſein eigen leben/ verſchmehet die Welt.
Sage mir Chriſtlicher Lieber Leſer/ ob das heiſſe ware toͤdtung vnnd Creutzigung des Fleiſches ohne denn Glauben lehren?
Heiſt dz nicht leſtern?
Vmb angezogenen orth Lutheri verhelt es ſich alſo.
Der Herr Lutherus klagt von den Himliſchen Propheten/ das ſie die toͤdtung des Fleiſches forn an zu erſt ſetzen/ fuͤr den Glauben/ ja fuͤr das Wort:
Dem zuwieder ſetzet der H. Lutherus die ordnung alſo:
Zu erſt/ vor allen wercken vnd dingen hoͤret man das wort Gottes/ darinnen der Heilige Geiſt die welt vmb die Suͤnde ſtrafft/ Joh. 16. Wen die ſuͤnde erkennet iſt/ hoͤret man von der gnade Chriſti.
Im ſelben wort kompt der Geiſt/ vnd gibt den Glauben/ wo vnd welchen er wil. darnach gehet an die toͤdtung vnnd das Creutz/ vnd die Wercke der liebe.
Wer dir eine andere ordnung fuͤr ſchlegt/ da zweiffel nicht es ſey der Teuffel.
Bißhero Lutherus.
Nu frage ich dich auff dein gewiſſen/ vnd bitte dich wieder ſtrebe nicht deinem eigenen wiſſen/ helt der H. Johan Arnd nicht eben die ordnung/ ja bey nahe dieſelbigen Worte Luthert/ in der obgeſetzten beſchreibung der Buſſe?
Er ſchreibet ja ausdruͤcklich/ die Buß ſey ein werck des H. Geiſtes/ die er im Menſchen durchs Wort wircke/ nemblich durchs Geſetz/ erkentnis vnd rew der Suͤnden/ Auß dem Evangelio die gnade durch den Glauben.
Da durch geſchehe die Creutzigung des Fleiſches.
Wie mag es doch deutlicher fuͤrgebracht werden?
Wolteſtu aber einwenden/ er beſchreibe die Buſſe/ an andern orten auff ander weiſe; So hoͤre was Johan Arnd ſelbſt antwortet/ im beſchluß des Erſten Buchs p. 478.
Zum beſchluß/ ſagt er/ muß ich dich etlicher puncten erinnern.
1. Das ich die Buſſe mit jhren fruchten auß ſonderlichen vrſachen weitleufftig/ vnd auff mancherley art beſchrieben.
Den die meiſten Capitel dieſes erſten Buchs find nicht anders den Fruchte der Buſſe/ nemblich die ernewerung in Chriſto/ die taͤgliche Creutzigung vnd Toͤdtung des Fleiſches/ die verleugnung ſein ſelbſt/ verſchmehung der Welt/ vnd uͤbung der liebe/ vnd ſo fort an. etc.
Ergò muß ja ein billicher Leſer beſehen wo der author eine plenam definitionem, vñ wo er nur aliqualem deſcriptionem gebe/ vñ nicht eines in das ander miſchen.
2.
Zum Andern/ kaͤme dir eine beſchreibung der Buß fuͤr/ darinnen des Glaubens nicht gedacht wird/ ſo wil er doch den Glauben darinnen vnd zwar vor Erſt verſtanden haben.
Darumb ſetzet er im beſchluß aller ſeiner Buͤcher/ lib. 4. p. 337.
Ich habe nicht geſchriben den vngleubigen/ ſondern den Gleubigen/ nicht den juſtificandis ſondern juſtificatis.
Darumb das gantze Werck/ von taͤglicher Buſſe/ vnnd Chriſtlicher Liebe/ nicht anders verſtanden werden ſoll/ den prælucente fide in Chriſtum & præſuppoſita fide, das iſt/ das der Glaube fuͤrleuchte/ vnd das Fundament ſey/ damit niemand gedencke das anhero vnſern fleiſchlichen freyen willen/ oder gutten wercken/ etwas zugeſchrieben werde/ mit nichten: Sondern weil du ein Chriſt biſt/ vnd mit dem Geiſt Gottes geſalbet/ ſo ſoltu Chriſtum laſſen in dir leben/ in dir Herſchen/ vnd den H. Geiſt dich regieren/ damit dein Chriſtenthumb nicht Heucheley ſey.
Vber das weil du vernim̃eſt/ das H. Johan Amd nicht in gemein von der Buß rede/ ſendern von der Buſſe der Chriſten/ den Wiedergebornen/ der Gerechtſertigten/ vnd von der taͤglichen Buſſe/ [davon Lutherus im groſſen Catechiſmo von der bedeutung der Tauſſe ſpricht.
Was heiſt die Buſſe anders/ denn den alten Menſchen mit ernſt angreiffen/ vnd in ein newes Leben treten] ſo wil ich hie des H. Gerhardi meinung zubedencken anheim ſtellen.
Seine worte lauten alſo in Tomo 3. Locorum C. pag. 764.
Quin & addimus, fidem ſalvificam & juſtificantem interdum præcedere pœnitentiam, nimirum ſi per pœnitentiam accipiatur quotidiana illa carnis mortificatio in renatis, quâ peccati in earne adhuc hærentis ſordes & quotidianas infirmitates agnoſcunt & deplorant, easdem fide in Chriſtum ſibi condonari petunt, & ſpiritu actiones carnis mortificant, quam vocare quis poſſit pœnitentiam renatorum ac ſtantium, quæ eſt fructus fidei: qui enim Chriſti ſunt carnem crucifigunt cum concupiſcentijs.
Gala. 5. Secus vero ſe res habet in pœnitentia nondum renatorum ac in peceata mortalia prolapſorum, qui ſalvificam illam fidem in Chriſtum nunquam habuerunt, vel per peccata contra conſcientiam eandem amiſerunt.
Darauß zuvorgleichen ſind die vngleiche fragen.
Die dan vnnd wan ſind erreget worden/ ob die Buſſe dem Glauben: Oder aber der Glaube der Buſſe vorgehe.
Object. III.
Es ſagt gleichwol Johan Arend lib.
1. c. 4. p. 37. das die wahre bekehrung ſey von der welt/ von jhm ſelbſt ja vom Teuffel/ zu GOTT ohne welche niemand kan vergebung der ſuͤnden erlangen noch ſeelig werden/ dz ſcheinet auch hart geredt.
Antwort:
DIe guten leute die dieſes tadlen wiſſen nicht was ſie reden/ denn die wort ſind auß der rede des Sohns GOttes genommen da act. 26. v. 18. Alſo geſchrieben ſtehet; Das der HERR den Apoſtel Paulum geſendet habe vnter die Heiden/ auffzuthun jhre augen/ das ſie ſich bekehren von der Finſterniß zu dem Licht/ vnd von der gewalt des Sathans zu Gott zu empfahen vergebung der Suͤnden/ vnd das erbe/ ſampt denen die geheiliget werden durch den Glauben an mich.
Lieber was wil man doch hie viel grubeln?
Der hochberuͤmbte vnd vmb die Kirche Gottes wolverdiente H. Johan Gerhardi ſetzet der Buſſe beſchreibung auß dem 26. act. v. 18. mit gleichen worten vnnd ſagt The ſchubhah pœnitentia ſey ἐϖιςϖοφὴ ſive converſio à peccatis ad juſticiam à Diabolo ad Deum à morte ad vitam à tenebris ad lucem, ab eo quod eſt φαινο- μένως bonum ad illud quod ὄνως tale.
Das du aber wiſſen moͤgeſt warumb der H. Johann Arndes die Lehre von der Buſſe alſo/ nach Gottes Wort ſeherpffe/ ſo hoͤre was er lib. 1. c. 8. ſchreibet/ da er vnter andern pag. 77. mit dieſen Worten ſich erklaͤret:
Viel Leute ſind/ welche die zeit jhres Lebens nicht ware Buſſe gethan/ vnd wollen doch vergebung der Suͤnde haben/ die da nie haben abgelaſſen von jhrem Geitz/ Hoffart/ Zorn/ Haß/ Neid/ Falſcheit/ Vngerechtigkeit/ ja haben noch wol darin zugenommen/ vnnd wollen jhnen Chriſti verdienſt zu rechnen.
Haben ſich ſelbſt vberredet/ ſie ſind gutte Chriſten/ weil ſie wiſſen vnd gleuben/ Chriſtus ſey fuͤr jhre Suͤnde geſtorben/ vnd gedencken alſo ſeelig zu werwen/ Ach du betrogener Falſcher Chriſt das hat dich nie Gottes Wort gelehret/ das du alſo ſolt ſeelig werden/ ſo hat nie kein Prophet vnnd Apoſtel geprediget/ ſondern alſo predigen ſie.
Wenn du wilt vergebung der Suͤnde haben/ ſo muſtu Buſſe thun vñ von Suͤnden ablaſſen vñ dir deine Suͤnde laſſen Leid ſein/ vnd an Chriſtum Gleuben.
Betrogene Chriſten vnfalſcher Glaube
Wie ſolten einem aber die Suͤnde Leid ſeyn/ die er nicht zu laſſen gegencket/ vnd wie ſolte einer die Suͤnde laſſen/ die jhm nicht Leid geweſen?
Darumb lehret dich Chriſtus/ ſeine Propheten/ vnnd Apoſteln/ Du ſolt der Suͤnde vnd Welt abſterben/ das iſt deiner eigenen Hoffart/ Geitz/ Wolluſt/ Zorn/ Feindſchafft/ vnd dich zum HERRN bekehren/ vnd vmb gnade bitten.
Itzo haſtu vorgebung der Suͤnden/ jtzo kompt der Artz/ der die zerbrochẽ Hertzen verbindet/ vñ heilet jhre Schmertzen.
Sonſt iſt dir Chriſtus nicht nutze/ vnd hilfft dir nichts/ das du viel vom Glauben ſageſt.
Den der rechte glaube vernewert den Menſchen/ vnd toͤdtet die Suͤnde im Menſchen/ machet denn Menſchen in Chriſto Lebendig/ das iſt/ das er in Chriſto lebet/ im Glauben/ in ſeiner Liebe/ Demuth/ Sanfftmut/ Gedult.
Siehe alſo iſt dir Chriſtus der weg/ zum Leben/ alſo biſtu in jhm eine newe Creatur.
Wenn du aber in deinen Suͤnden verharreſt/ wilt denſelben nicht abſterben/ ſondern leſſeſt dir alles gefallen/ was dein alter Adam thut/ wie kanſtu eine newe Creatur ſein?
Wie kanſtu Chriſtum angehoͤren/ weil du dein Fleiſch nicht wilt Creutzigen ſampt denn boͤſen luͤſten vnd begierden.
Was da ſey der Welt abſterben.
Art des waren Glaubens.
Galat. 5.
Wenn du nun gleich zehen predigten des Tages hoͤreteſt Beichteſt al le Monat/ gingeſt zum Tiſche des Herren/ ſo hilffts dich doch nicht/ hetteſt doch nicht vergebung der Suͤnde/ vrſach es iſt kein Bußfertig/ zerbrochen/ gleubig Hertz da/ welches da fehig iſt der heilſamen Artzeney Gottes Wort vnd Sacramenta ſind wol heil ame Artzeneyen/ ſie helffen aber keinen vnbußfertigen/ der kein ſtetes rewendes gleubiges Hertz hat.
Geuß den koͤſtlichen Balſam auff einen Stein/ was wird jhm das helffen?
Es dienet fuͤr jhm nicht.
See den beſten Weitzen vnter einen hauffen Dornen/ es wird nicht frucht bringen/ du reuteſt dan zuvor die Dornen auß.
Schließlich der in ſeinen ſuͤnden verharren wil/ dem iſt Chriſtus nichts nutze.
Der mit Chriſto nicht wil new geboren werden/ dem iſt ſeine geburth nichts nutze.
Der mit Chriſto nicht wil der Suͤndẽ abſterben/ dem iſt ſein Tod nichts nutze.
Der nicht wil mit Chriſto von Suͤndẽ auff ſtehẽ/ dem iſt ſeine auf erſtehung nichts nutze.
Der nicht im Himliſchẽ weſen vñ Lebẽ wil wãdeln/ dem iſt Chriſti Him̃elfahrt nichts nutze.
vergeblicher Gottes dienſt
Iſt Chriſti verdienſt nichts nutze
Wen aber ein Menſch mit dem ver lohrnen Sohne/ vmbkehret ſeine ſuͤnde berewet vnd beweinet/ dieſelbige meidet vnd haſſet/ Gott vmb Gnade bittet/ vnd ſiehet im Glauben an den gecreutzigten Jeſum vnd ſeine blutige Wunden/ wie die Iſraeliten die rothe Kuͤpfferne Schlange/ vñ ſpricht.
Gott ſen mir armer Suͤnder gnedig.
Itzo iſt alles vergebẽ vnd vergeſſen/ vñ wen gleich ein Menſch der gantzen Welt ſuͤnde gethan hette.
So viel gilt dz H Blut Chriſti/ vñ ſein H. Todt.
Luc. 15. Num. 21. Allein die Bußfertigen vnd Gleubigen fehig der vergebung.
Tanta eſt perfectio in Redemptione, parta ſanguine Chriſti, & tanta eſt perfectio applicationis gratiæ & imputationis totius meriti Chriſti per fidem.
Solche vollkom̃enheit iſt in der Erloͤſung ſo durchs Blut Chriſti geſchehẽ iſt/ vñ wird einem bußfertigem Hertzẽ dz gantze verdienſt Chriſti vollkomlich zugerechnet/ durch den Glauben.
Den Gott wil buſſe annehmen/ fuͤr die ſuͤnde/ Sap. 12.
Das iſt/ Gott vergibt den Bußfertigen volkoͤmblich auß lauter Gnade vmb Chriſti willen.
Ja es iſt Goltes luſt vnd frewde Barmhertzig ſein/ vñ die ſuͤnde auß gnadẽ vergebẽ.
Es bricht mir mein hertz/ ich muß mich dein erbarmẽ ſpricht er:
Jer. 31. vrſach/ es gehet als den der Todt Chriſti in ſeine frucht vñ Krafft/ vñ den iſt frewde im Him̃el fuͤr den Engeln Gottes/ dz an den armẽ ſuͤndern dz thewre Blut Chri ſti nit verlohrẽ iſt/ vmb welcher willẽ es vergoſſen iſt.
Vollkom̃en heit in der erloͤſung Chriſti.
Jerem. 31. Hoi. 11. Luc. 15.
Beſiehe auch wz p 349. l. 1. geſchriebẽ ſtehet:
Es ſpricht wol der ewig Sohn Gottes/ wer an mich gleubet/ ſol das ewige Leben haben/ aber der Glaube wie der ſtrebet den alten Menſchẽ taͤglich/ zwinget das Fleiſch/ machets dem Geiſt vnterthan vnd gehorſam/ das iſt/ bekehret den Menſchen/ tilget vnd dempffet die ſuͤnde/ reiniget das Hertz/ denn das iſt der Glaube/ der ſich von der Welt/ von Suͤnden/ vom Teuffel zu Chriſto wendet vnd kehret/ vñ wieder die groſſe vnzahlbare ſchuld der Suͤnden/ Ruhe/ vnd erquickung der Seelen ſuchet/ allein in dem Blutte/ Tode vnd verdienſt Chriſti/ ohne aller Menſchen wercke.
Wer aber anders Glaubet/ das ihm Gott ſeine Suͤnde vergeben wolle/ wen er gleich nicht von Suͤnden ableſſet/ der hat einen betrogenen falſchen Glauben/ vnd kan nimmermehr ſeelig werden/ ſo lang er nicht von ſeinen Suͤnden abſtehet.
Was der ware Glaube.
Siehe das heiſt rechtſchaffen/ wie einen getrewen Hirten gebuͤret/ vnnd nicht nach art der Pulſtermacher die Buſſe ſehret/ auff das die Menſchen von Hertzen zu dem liebẽ Gott ſich bekehren vñ ſeelig werdẽ.
Hiervon hat auch wolgenandter lehrer lib. 2. c. 8. p. 97.
Da er vom verlohrnen Sohn redet gar geiſtreich geſchrieben mit dieſen worten:
Der Glaube als das ander ſtuͤck der Buſſe/ iſt darinne abgemahlet/ das er ſich auffmacht/ vnd zum Vater gehet/ vnd hat die zuverſicht/ wan jhn ja der Vater nicht wolte fuͤr einen ſohn annehmen/ ſo werde er jhn gewiß fuͤr einen Knecht vñ Tagloͤner halten.
Dann er ſpricht:
Ich bin nicht werth/ das ich dein Sohn heiſſe/ mache mich zu deinem Tagloͤhner.
Vnd hoffet gewiß der Vater werde jhm ſolches nicht verſagen/ ſondern auß gnaden ſich vber jhn erbarmen.
Bilde des Glaubens vnnd Demuth.
Das Vaters Hertz iſt alſo abgemahlet 1. Da er noch fern von dannen wahr/ ſahe jhn der Vater.
Ach die gnedigen augen des Vaters/ wie ſchen ſie nach den verlohnen Kindern?
Iſt/ præveniens Miſericordia, das iſt/ die vorkommende vnd vorlauffende gnade/ 2. Jammert jhm.
Iſt exſpectans miſericordia die erwartende Gnade.
3. Leufft vnd felt jhm vmb den Halß.
Iſt ſuscipiens miſericordia, die auffnemende gnade.
4. Kuͤſſet jhn.
Iſt conſolans miſericordia die troͤſtende gnade 5. Bringet das beſte Kleid her/ das iſt Chriſtus vnd ſeine Gerechtigkeit.
Iſt juſtificans Miſericordia die rechtfertigende gnade.
Ein Fingerreiff an ſeine Hand/ iſt der Heilige Geiſt/ Trawring/ annulus filialitatis οθεσίας, deſpondens miſericordia die vermehlende Gnade.
6. Schuh an ſeine Fuͤſſe/ iſt ein newer Heiliger Wandel in Chriſto durch den H. Geiſt vnd Gottes krafft vnd macht/ das iſt confirmans miſericordia, die erhaltende gnade.
7. Bringet ein gemeſtes Kalb her/ Convivium & gaudium Angelorum.
Das iſt vivificans, lætificans & coronans miſericordia, die erfrewende lebendigmachende vnd Kroͤnende gnade.
Vater Hertz
Pſalm.
76.
Eſ. 30.
Pſ. 32.
Eſ. 65.
Pſ. 103.
Rom. 8. Gal. 4. Epheſ. 1. .
Pet. 1. Pſ. 84. 63. Eſ. 65. 66.
Wie koͤnte vns doch Gott freundlicher zur Buſſe locken?
Wollen demnach die vornembften vrſachen die vns zur buſſe bewegen ſollen/ betrachten.
Derer ſind aber vornemblich ſieben 1.
Die groſſe Barmhertzigkeit Gottes 2. Chriſti freundligkeit/ vnd thewrer verdienſt/ 3. Die ſchreckliche ſtraffe vnd drewung.
4. Der Todt.
5. Das Juͤngſte Gericht.
6. Die Helle.
7. Die ewige frewde.
Sieben bewegende vrſachen der Buſſe.
Wo du wilt kanſtu das ſelbige Capittel gantz durch leſen vnd in der furcht GOttes betrachten/ zweiffele nicht es wird deiner Seelen erſprießlich ſein.
Das aber das Wort vnd Sacrament bußfertigen hertzen als mittel dienen zu ſtercken jhre ſeelen da von lieſe lib. 2. p. 116. Vnd haſt alſo in dieſem Punct die Lehre von der buſſe nach Gottes Wort deutlich vnd verſtendlich in den Buͤchern des H. Johan Arndes ohne allen jrꝛtumb erkleret.
Vnd damit ja aller zweiffel auffgehoben werde/ vnd nicht jemand alſo ſchlieſſen moͤge:
Ohne toͤdtung des Fleiſches kan ich nicht ſeelig werden.
E. ſind die Wercke noͤtig zur ſeligkett.
Wil ich hieher ſetzen/ was der feine- vnnd gelahrte Theologus H. Balthaſar Meisner 9 in ſeiner Diſputation zu Wittenberg/ in vergangenen 1619.
Jahr gehalten/ de primario fine & effectu veræ fidei, theſi.
46. Hievon vnterrichtet:
Quivis ſalvandus debet omnino ambulare ſecundum ſpiritum & mandata Dei obſervare, quia ſalvifica fides viva non eſt, niſi ſtatim ponantur bona opera:
Interim iſtud pietatis ſtudium non forma, ſed fructus fidei; nec cauſa ſalutis, ſed tantum affectio Subjecti ſalvandi eſt.
Præterea notetur quod, licet juſtificatio & ſalvatio ex jisdem cauſis oriantur, non tamen penitus confundi debeant, id quod ſemper faciunt adverſarij.
CAPVT. IV.
Von der Rechfertigung des Suͤnders fuͤr Gott wie auch von guten Wercken.
I. Frage.
Was lehret Johan Arndes von der Rechtfertigung eines armen Suͤnders fuͤr Gott:
Antwort:
DAs haſtu zu erlernen aus dem 1. Buch. c. 34. p. 342. da er lehret:
Das der Menſch aus eigenen kreften vnd willen/ nicht koͤnne Gleuben/ recht vnd ſeelig werden/ vnd den ſpruch 1. Cor. 1. Chriſtus iſt vns von Gott gemacht/ zur gerechtigkeit/ zur heiligung vnd Erloͤſung/ alſo erkleret:
Mit dieſem gewaltigen ſpruch lehret vns der H. Apoſtel/ das Jeſus Chriſtus vnſer Herr alles verdienet habe/ was zu vnſer ſeeligkeit gehoͤret.
Da wir nichts wuſten von dem wege des Lebens/ iſt er vnſere Weißheit worden/ dawir Suͤnder waren/ iſt er vnſere Gerechtigkeit worden/ da wir fuͤr Gott ein Grewel waren/ iſt er vnſer Heiligung worden/ da wir verdampt waren/ iſt er vnſere Erloͤſung worden.
1. Cor. 1.
Hiezu kan aller Menſchen verdienſt/ vermuͤgen vnnd freyer wille nicht eines Steubleins wert bringen/ nicht ſo viel hinzu thun/ als ein ſtaͤublein wert iſt dz in der Sonnen fleucht weder im anfang/ Mittel noch Ende.
Suͤndigen hat der Menſch wol koͤnnen/ aber ſich ſelbſt wiederumb nicht gerecht machen/ verlieren hat er ſich wol koͤnnen aber nicht ſelbſt wieder finden/ toͤdten hat er ſich wol ſelbſt koͤnnen/ aber nicht ſelbſt wieder Lebendig machen/ dem Teuffel hat er ſich koͤnnen vnterwuͤrffig machen/ aber vom Teuffel erretten hat er ſich ſelbſt nicht gekoͤnt.
Denn wie ein Todter leib ſich nicht ſelbſt kan lebendig machen: Alſo alle Menſchen die Tode in Suͤnden ſein/ wie S. Paul. ſagt: koͤnnen jhn ſelbſt nicht helffen.
Epheſ. 2.
Gleich wie wir nichts haben thun koͤnnen/ zu vnſerer Schoͤpffung den wir haben vns ſelbſt nicht ſchaffẽ koͤnnen: Alſo koͤnnen wir auch nichts thun zu vnſer Erloͤſung/ Heiligung vnd Newen geburth.
Den die Erloͤſung iſt mehr den die Schoͤpffung.
Koͤnten wir vns ſelbſt gerecht machẽ/ wir theten mehr als wan wir vns recht ſchaffeten.
Warumb Chriſtus kommen.
Darumb iſt nun Gottes Sohn Menſch worden/ das er alles wiederbrechte/ was in Adam verlohren war/ vnd alles wieder Lebendig machte/ was in Adam geſtorben war.
Wird demnach den Natuͤrlichen Menſchlichen krefften fuͤr der bekehrung nichts zugeſchrieben.
II.
Fuͤrs ander das der Menſche ohne die wercke gerecht werde fuͤr Gott/ ſie moͤgen fuͤr die Rechtfertigung fuͤr her gehen oder folgen/ das haſtu auch auß dieſes Mannes ſchrifften zu erlernen da er lib 1. c. 30. p. 307. alſo redet.
Den ob wol der Glaube allein gerecht machet/ weil er allein Chriſti verdienſt ergreiffet vnd in der Rechtfertigung nicht anſiehet einige vorhergehende gegenwertige oder nach folgende werck/ ſondern allein Chriſtum:
doch wo die liebe nicht folget/ ſo iſt der Glaub gewißlich nicht recht ſondern heucheley/ vnd wen er gleich wunder thete.
Vnd bald hernacher ſchreibet er alſo: p. 308.
In der rechtfertigung gehet der Glaube durchaus mit keinen Wercken vmb Rom 7.
Aber wann er mit Menſchẽ handelt in foro charitatis, muß er mit wercken vmbgehen/ vnnd dem nechſten dienen durch die liebe dz iſt ſeine Proba.
Imſelbigen Buch c. 26. p. 267. zeiget dieſer Chriſtlicher Lehrer vrſachen an/ warumb Paulus die liebe ſo hoch ruͤhme/ darauß abzunehmen das der Author die Chriſtliche tugenden nicht mit in den Artickel der Rechtfertigung ein miſche/ ſeine wort lauten alſo: p. 266.
Liß auch lib 4. p. 246. 261. 264. vnd den beſchluß aller Buͤcher.
Zu ſolcher liebe wil vns der Apoſtel vermahnen/ vnd gebrauchet ein feines liebliches Argument, welches denen anmutig iſt/ ſo die Chriſtli che Tugendt lieb haben/ vnd ſpricht:
Die liebe ſey eine ſo herliche Tugend/ in welcher alle Tugendt begriffen ſein/ vnd ſey des geſetzes erfuͤllung.
Welches Argument der Apoſtel nicht darumb gebrauchet.
Das wir mit vnſer liebe das Geſetz vollkoͤmmlich erfuͤllen koͤnten/ vnnd dadurch die ſeeligkeit vnd ewiges Leben verdienen/ welches zwar geſchehe/ wen vnſere liebe vollkommen were: Sondern das er vns die fuͤrtreffligkeit vnd wirdigkeit dieſer Tugend einbilde/ vns auch derſelbigen zubefleiſſigen.
Vnſere gerechtigkeit vnd Seeligkeit iſt auff Jeſum Chriſtum gegruͤndet/ vnd auff ſeinen verdienſt/ welchen wir vns eignen durch den Glauben.
Auß den wercken kompt nit die ware gerechtigkeit.
Alſo redet er auch p. 47. lib. 1. c. 5.
Darauß ſie heſtu nun/ das dich die Wercke nicht koͤnnen gerecht machen.
Den du muſt zu vor in Chriſtum verſetzet ſein durch den Glauben/ vnd in jhm gerecht ſein/ ehe du ein einiges guttes Werck thun kanſt/ vnd ſieheſt ja das deine Gerechtigkeit Gottes Gnade vnd gabe iſt/ die allem deinem verdienſt zuvor kompt.
Wie kan ein todter Menſch gehen/ ſtehen/ vnd was guttes thun/ wen man jhn nicht zuvor Lebendig machet?
Alſo weil du in Suͤnden Todt/ Gott abgeſtorben biſt/ kan ja kein Gutt wolgefellig werck von dir geſchehen/ wen du zu vor in Chriſto nicht wirſt lebendig gemacht.
Alſo kompt deine Gerechtigkeit allein auß Chriſto durch den Glauben/ den der Glaube iſt im Menſchen als ein new gebornes/ kleines/ nackendes vnd bloſſes Kind das ſtehet da bloß vor ſeinem Erloͤſer vnd Seligmacher vnbekleidet/ vnd empfehet alles von〃 dem der es gebohren hat/ nemlich/ die〃 Gerechtigkeit/ die froͤmmigkeit/ die〃 heiligung/ die gnade vnd den H. Geiſt.〃
NB.
Vnſer Gerechtigkeit alleiu auß Chriſto
Alſo wird dieß nackende bloſſe Kindlein mit Gottes Barmhertzigkeit bekleidet/ vnd hebet beide Hende auff/ vnd empfehet alles von GOtt/ die Gnade ſampt aller ſeeligkeit vnnd froͤmmigkeit. dieſes empfahen machet from heilig vnd ſeelig.
Troͤſtlich gleichnuß
woher vnſer frommigkeit
Darumb kompt die Gerechtigkeit allein auß dem Glauben/ vnd nicht aus den wercken/ Ja der Glaube empfehet Chriſtum gar/ vnd machet denſelben jhm gar zu eigen/ mit alle dem/ wz er iſt vnd hat.
Da muß weichen Suͤnde/ Teuffel vnd Helle/ vnnd wen du auch gleich aller Welt ſuͤnde allein auff dir hetteſt/ kan ſie dir nicht ſchaden/ ſo ſtarck mechtig/ vnd Lebendig iſt Chriſtus in dir mit ſeinem verdienſt durch den Glauben.
Dein Glauben muß Suͤnde/ Todt vnnd Helle weichen dieſelb ſind alle vnter einem Chriſten vnd vnter dem Glauben.
Desgleichen ſchlegt er auch die hohen gaben nieder vnd will das man durch auß fuͤr Gott darauff nicht trawen ſol/ wie lib. 1. Cap. 32. p. 332. zu erſehen iſt da ſeine wort alſo lauten.
Vnnd wen der aller begabteſte Menſch nicht in taͤglicher buſſe lebet/ vnd in Chriſto ernewret wird/ der welt abſagt/ vnd alle dem/ das er hat an gaben/ ſich ſelbſt verleugnet/ ſich ſelbſt haſſet/ vnd lauter vnd bloß an Gottes Gnade hanget/ wie ein Kind an der Mutter Bruſt/ ſo kan er nicht ſeelig werden/ ſondern wird mit aller ſeiner Kunſt verdampt.
Hohe gabẽ helffen nit zur Seeligkeit
Darumb nicht die gaben gegeben werden/ das einer dadurch fuͤr Gott groß oder Seelig werde/ ſondern von wegen der erbawung der Kirchen.
Den als Luc. 10. die ſiebentzig Juͤnger wiederkamen vnd ſprachẽ:
Herr/ es ſind vns auch die Teuffel vnterthenig geweſt in deinem Nahmen/ ſprach der Herr: frewet euch dieſes nicht/ die groſſen Wunder vnd gaben werden euch nicht Seelig machen/ frewet euch aber/ das ewre Nahmen im Himmel geſchrieben ſind/ das iſt/ das jhr Gleubet vnd mich kennet.
Worumb gaben gegeben werden
Die wunder/ die Moſes gethan/ haben jhn nicht ſeelig gemacht/ ſondern ſein Glaube.
Aarons beredſamkeit machet jhn nicht deſto angenehmer bey Gott.
Miriam Moſis ſchweſter war eine Prophetin durch welche der Geiſt Gottes redet/ GOtt aber ſchlug ſie mit auſſatz.
Num. 12.
Die wunder vnnd mancherley ſprachen haben die Apoſtel nicht ſeelig gemacht/ ſondern der Glaube.
III.
Viel weniger machen fuͤr Gott gerecht vnd from Muͤnchswerck vnd eigener erfundener Gottesdienſt davon redet dieſer Chriſtlicher Lehrer alſo lib. 1. c. 35. p. 358
Wie die Phariſeer viel Opffer ſtifften/ andere bereden jhre Guͤter zum Tempel vnd zum Opffer zu geben/ darvon ſie ruhm vnd ehre hatten/ vnd vergaſſen der Barmhertzigkeit an den Armen denen ſie aus lauterer frey er liebe Barmhertzigkeit erzeigen ſolten:
Welches der Herr den Phariſeern auffruͤcket vnd ſpricht: ſie freßen der Witwen Haͤuſer/ vnnd wenden lange gebet fuͤr/ wollen dafuͤr betten.
„Wie dan auch zu vnſern zeiten viel leute alle jhre Guͤter zu Stifften vnd Kloͤſtern gegeben haben/ das die Pfaffen vnd Muͤnche ſolten fuͤr jhre Suͤnde Opffern vnd beten/ welches alles eine falſche betrogene liebe iſt/ die ſich ſelbſt ſuchet vnd meinet.
Denn wen man zu ſiehet/ ſo iſt hiermit der Menſchen Ehre geſuchet/ vnd nicht Gottes.
Matth. 23.
Falſche Liebe
Mabac.
2.
Der Gerechte wird ſeines Glaubens Leben/ du muſt ware buſſe thun/ vnd ſelbſt ein Opffer Gottes werden durch toͤdtung vnd Creutzigung des Fleiſches/ vnd alle Werck der liebe frey lauter vmb ſonſt thun/ vnd nicht vmb dein ſelbſt willen auß eigener liebe/ nutz vnd Ehre/ ſondern auß freyer reiner lauter Liebe zu Gott/ oder es iſt dir alles nicht nutze.
Rom. 2.
Vnd bald hernach p. 360. redet er alſo:
Schet an wohin der Teuffel die Heiden gebracht hat/ vnter welchen er etliche ſo verblendet/ dz ſie ſich williglich haben ſchlachten laſſen/ Toͤdten vnd Opffern/ jhre falſche Heidniſche Religion/ vnd Teuffels dienſt darmit zubeſtetigen.
Was iſts wunder/ das es noch geſchicht/ ſonderlich〃 nur vnter dem ſchein des Chriſtlichen〃 Glaubens?
Die Heiden haben viel〃 gethan mit verluſt jhres Lebens jhnen einen vnſterblichen Nahmen zu machen.
Hat auch nicht zu vnſern zeiten die falſche eigene Liebe vnd eigene Ehre/ Muͤnche vnd andere leute bethoͤ-〃 ret/ Koͤnige vñ Weltliche Potentaten〃 zu erſtechen/ die Catholiſche Reli-〃 gion/ wie ſie ſie nennen/ damit fort zu pflantzen/ die auch jhr leben haben muͤſſen laſſen/ vnd daran ſtrecken/ welches nicht vmb Chriſti willen geſchehen iſt/ ſondern vmb des Bapſts willen/ vnd vmb eigenes Lobes/ Ruhms vnd vnſterblichen Nahmens willen.
Dies iſt die falſche betrogene Liebe von einem falſchen licht beerogen.
Falſche vnſterbligkeit.
Falſch licht/ falſche Liebe
IV.
Fuͤrs vierdte/ was der Glaube vnd vnſere gerechtigkeit ſey/ das haſtu zuerlernen lib. 1. c. 5. p. 42.
Da der Author alſo redet:
Schoͤne beſchreibung des Glaubens.
„Der Glaube iſt eine Hertzliche zuverſicht/ vnd vngezweifeltes vertrawen auff Gottes Gnade in Chriſto verheiſſen/ von vergebung der Suͤnde/ vnd ewigem Leben/ durch das Wort Gottes/ vnd den H. Geiſt angezuͤndet.
Durch dieſen Glauben erlangen wir vergebung der Suͤndẽ/ lauter vmb ſonſt/ ohn allẽ vnſern verdienſt/ auß lauter Gnade/ vmb des verdienſtes Chriſti willen/ auff das vnſer Glaube einen gewiſſen grund habe/ vnd nicht wancke.
Vnd dieſe vergebung der Suͤnden iſt vnſere gerechtigkeit/ die warhafftig/ beſtendig vnnd ewig iſt fuͤr Gott.
Den es iſt nicht eines Engels Gerechtigkeit/ ſondern des gehorſams/ verdienſtes vnd Blutes Chriſti/ vñ wird vnſer eygen durch den Glaubẽ.
Ob dies nun wol in groſſer ſchwacheit zu gehet/ vnd wir noch〃 mit vielen vbrigen Suͤnden behafftet〃 ſeyn/ dennoch werden die ſelben zuge-〃 deckt auß gnaden vmb Chriſti willen/〃 Pſalm 32.〃
Desgleichen das der Chriſten Gerechtigkeit die fuͤr Gott gilt/ gleich ſey bey allen/ lehret er troͤſtlich lib. 2. p. 92. da er alſo redet.
Gleich wie wir in Adam von Natur alle gleiche boͤſe ſein/ vñ iſt kein vnterſcheid/ was die verderbte Natur anlanget: Alſo ſind wir auch in Chriſto gleiche gut vñ from gemacht.
Dan es hatfuͤr Gott keiner eine andere/ oder beſſere gerechtigkeit dan der ander.
Chriſtus iſt vnſer aller frommigkeit gerechtigkeit/ Heiligung vñ erloͤſung/ vnd iſt in Chriſto keiner beſſer dan der ander/ gleich wie auch in Adam Dan gleich wie wir in Adam von Natur alle ein Menſch vnd ein Leib ſein/ auffs hoͤbeſte vergifftet vnnd verdorben:
Alſo ſind alle gleubigen in Chriſto ein Menſch/ ein Leib auffs hoͤheſte geheiliget vnd gereiniget/ durch den Glau ben vnd Blut Chriſti.
Dies iſt eine Artzeney wieder die Geiſtliche Hoffart/ das ſich keiner fuͤr Gott hoͤher vnd beſſer halte dan der ander/ ob er gleich mehr gaben hat.
Weil aber H. Johan Arend ein geiſtreiches Capitt: von vnſer gerechtigkeit die fuͤr Gott gilt geſchrieben hat lib. 2. c. 3. p. 32. ſo wil ich dasſelbige Capitt. von Wort zu Wort allhie herſetzen/ das lautet alſo:
Gleich wie ein gutter Bawmeiſter/ wan er ein hohes gebew auffrichten wil/ zuvor einen tieffen beſtendigen Grund legen muß?
Alſo der gnedige vnd Barmhertzige Gott/ als er wolte das hohe vnd ewige Gebew/ vnſerer Seeligkeit vnd Gerechtigkeit außfuͤhren/ legt er den grund in die Tieffe ſeiner Barmhertzigkeit/ vnd auff den ewigen vnd beſtendigẽ grund der Perſon vnd Ampts/ ſeines lieben Sohns vnſers Herren Jeſu EHriſti/ als auff den rechten felſen des heils der nicht wancket/ wie er ſolches durch den Propheten Eſaiam am 28. verheiſſet hat: Siehe/ ich lege einen Grundſtein in Sion/ einen bewehrten Stein/ einen koͤſtlichen Eckſtein/ der wol gegruͤndet iſt/ wer gleubet/ der fleuget nicht.
Grund vnſer gerechtigkeit vnd Seeligkeit iſt Gottes Barmhertzigkeit in Chriſto.
Welchen grundt vnd fels der Herr S. Petro zeiget/ vnd andeutet/ darauff er ſeine gemeine bawen wolle ſo feſt vnd gwiß/ das ſie auch die Pforten der Hellẽ nicht vberweltigen ſollen.
Welchen grund auch S. Paulus vnd Petrus predigen/ 2. Tim. 1. 1. Pet. 2. vnd 118. Pſ: gruͤndet ſich auch auff dieſen Wunderlichen Eckſtein.
Auff dieſen grund hat Gott vnſere Gerechtigkeit/ Seeligkeit/ vnd den Glauben erbawet.
Gleich wie aber vnſer gnediger lieber Himliſcher Vater/ den grund vnſer Seeligkeit vnd Gerechtigkeit in den tieffen abgrundt ſeiner Barmhertzigkeit gelegt hat/ in ſeine ewige liebe/ in ſeinem liebẽ Sohn/ in ſein aller freundliches Vater Hertz: Alſo hat er auch gelegt dieſelbe in die tieffe vnſers Hertzens/ in dem jnnerſten grund vnſerer Seelen/ auff das durch das newe Goͤttliche Liecht vnd Krafft des Glaubens/ den er in vns durch den H. Geiſt wircket/ allein Chriſti Gerechtigkeit ergriffen/ vnd vns auß gnaden allein durch den ſelben glauben zugerechnet/ vnd geſchenckt werde/ ohne alle vnſere vorgehende vnd nachfolgende wercke/ darumb/ 1. Auff das er den Menſchen von jnnẽ herauß rechtfertige auß dem grunde der Seelen/ gleich wie der Menſch in den jnnerſten krefften der Seelen abgruͤndlich tieff vergifftet iſt durch den Sathan.
2. Muß vnſere gerechtigkeit/ allein auß dem Glauben kommen/ weil denſelben GOtt wircket/ auff dz er beſtehe allein in Gottes wercke/ vnd nicht in euſſerlichen Menſchẽ wercken/ oder heucheley/ wie die Phariſeiſche gerechtigkeit/ die nur außwendig war/ vnd nicht im hertzen grund.
3. Auff das vnſer hertz/ Geiſt vnd Seele ſich wieder abwendete von allen eigenen Menſchlichen krefften/ vnd vermuͤgen/ zu welchen ſie ſich durchs Teuffels verfuͤhrung geneiget hette durch eigene Ehre/ Liebe vnd Hoffart/ vnd dargegen ſich bloß lauter wendete zu Chriſto/ zu ſeinem thewrẽ verdienſt vnd gnugthuung.
Auß welchen allein vergebung aller vnſer Suͤnde auß gnaden herfleuſſet/ darumb/ das Chriſtus Jeſus allein fuͤr der Welt ſuͤnde gnug gethan/ vnd den Vater verſoͤhnet 4. Auff das Chriſti Gerechtigkeit vnſer eigen wuͤrde durch den Glauben/ darumb er auch durch ſein Wort vnnd Geiſt in vnſerm Hertzen/ den Glauben wircken vnnd anzuͤnden leſſer/ auff dz wir durch denſelben dieſes vnaußſprechlichen ſchadens theilhafftig werden koͤnnen.
Dan dies iſt der hoͤheſte vnaußdenckliche/ vñ vnaußſprech liche troſt/ das vnſer gerechtigkeit nicht eines Menſchen/ nicht eines groſſen H. nicht eines Engels gerechtigkeit iſt/ ſondern Chriſti Gerechtigkeit/ Gottes gerechtigkeit/ Gott iſt hie/ der Gerecht macht.
Darumb wan eines〃 Menſchen Suͤnde die gantze Welt er-〃 fuͤllete/ ſo iſt doch Chriſti verdienſt groͤ-〃 ſer/ dan er iſt Jehova juſtitia noſtra, der Gott der vnſer Gerechtigkeit iſt.〃
Matth. 16.
Vrſach war umb GOtt die Seeligkeit dem Glauben zu ſchreibet
Matth. 5.
Glaube wendet den Menſchen von jhm ſelbſt ab zu Chriſto
Rom. 8.
Warumb Gott den Glauben in vns wirckes
Rom. 8.
Jerem. 33.
Solt dan die Suͤnde mechtiger ſein dan Gott?
iſt gleich als wan man einen guͤlden ſchuͤldig were/ vnd man bezahlte den Schuldherren/ mit tauſent mahl tauſent.
Cent. Goldes/ ſo iſt Chriſti Blut/ welches S.
Paulus Gottes Blut nennet/ zu rechnen gegen vnſere Suͤnde/ ſo groß iſt Chriſti Gerechtigkeit/ die er vns ſchencket durch den Glauben/ alſo/ das wir nicht allein durch jhn Gerecht werden/ ſondern das wir in jhm werden die Gerechtigkeit ſelbſt/ 2. Cor. 5. dan gleich wie es nicht gnug iſt/ das man ein Armes kleines Kind weſchet vnd reiniget von ſeiner vnſauberkeit/ vnd leſſets darnach nackend liegen/ ſondern man muß es auch wieder anziehen/ mit weißen reinen Hembdlein/ vnd reinen Tuͤchern bekleiden/ Ezech. 16.
Alſo hat vns Chriſtus vnſer Herr nicht allein rein gewaſchen/ mit ſeinem Blut/ ſondern auch mit dem Kleid des Heils/ vnd mit dem Rock der Gerechtigkeit bekleidet.
Dan wir haben zweyfaltiges empfangen von der Hand des Herren.
Welches Kleid der Prophet Eſ. am 61. nennet ein Prieſterlich Kleid/ das iſt/ ein heiliges Kleid/ vnd im 29. Pſ. einen H. Schmuck/ vnd Apoc. 19. Weiſe ſeide/ welches iſt die Gerechtigkeit der H.
Der Prophet Amos am 6. nennets ſtroͤme der Gerechtigkeit/ S. Paulus Roͤm. 5. eine mechtige vberfluͤſſige gnade/ Eph. 2. den vberſchwenglichen Reichthumb der gnade.
Das iſt ſo eine groſſe Gerechtigkeit/ das ſie kein Menſch außdencken kan/ ſo groß als Gott ſelbſt.
Dan ob wol vnſere Erſte Eltern in jhrer vnſchuld eine vollkommene Gerechtigkeit gehabt/ ſo haben ſie doch nicht eine ſuperabundantem, eine ſo hohe vberflieſſende Gerechtigkeit gehabt/ als wir jtzo in Chriſto haben.
Dan Chriſti Gerechtigkeit vnd heiligkeit/ die er vns ſchencket durch denn Glauben/ iſt viel groͤſſer dan die vns Adam hette koͤnnen anerben/ wan er ſchon nicht gefallen/ ſondern in der vnſchult blieben were/ ſo iſt auch Chriſtus mit einer hoͤhern Demuth vnd gehorſam Gott gefelliger geweſt/ dan Adam in ſeiner Vnſchuld.
Dan er iſt mehr dan Tauſent Adam in ſeiner vnſchuld.
Act. 20.
Hoͤchſte bezahlung in Chriſti Blutt.
Eſa. 61. 40.
Chriſtus vergibt vns nit allein vnſere Suͤnde/ ſon dern bekleidet vns auch mit ſeiner Gerechtigkeit.
Der Chriſten gerechtigkeit eine hohe gerech tigkeit.
Chriſti gerechtigkeit iſt hoͤher in ſeinen verdienſt den Adam in ſeiner Vnſchuldt.
Vnd ob vns gleich Adam die Erbgerechtigkeit hette in der vnſchuld an geerbet/ vnd vns mit derſelbigen vereiniget:
So iſt doch die vereinigung/ ſo wir mit Gott haben in Chriſto viel groͤſſer/ in dem Chriſtus Menſch worden/ vnſere Menſchliche Natur an ſich genommen/ vnd dieſelbige ſo hoch gereiniget in jhm ſelbſt/ ja viel hoͤher als ſie jmmer in Adam geweſt iſt.
Bleibet auch mit derſelben einmahl angenommenen Menſchlichen Natur ewig vereiniget/ vnd in demſelben alle gleubige/ dan Chriſtus iſt gantz vnſer/ vnd wir ſind gantz ſein.
Vnd ſo rein als er nun ſeine Menſchliche Natur gemacht in ſeiner Perſon/ ſo rein hat er vnſere Natur auch fuͤr Gott gemacht/ welches wir in der verklerung an jenem tage erfahren werden/ wan vnſere ſterbliche leiber ehnlich worden ſein/ ſeinem verklerten leibe.
Hie heißets im glaubẽ:
Tota pulchra es amica mea, ſiehe meine freundin/ du biſt ſchoͤn/ ſchoͤn biſtu: vnd Eph. 5. Herrlich ohn Runtzel vnd Mackel/ vnd im 45. Pſ. Inwendig ſchon mit Guͤldenen ſtuͤcken geſchmuͤcket.
Summa vnſer gerechtigkeit iſt in Chriſto als Gott ſelbſt.
Daruͤber alle Creaturẽ er ſtarren muͤſſen/ vnd koͤnnen wieder den Menſchen nichts auffbringen/ ſondern muͤſſen ſagen:
Wer wil den Menſchẽ verdam̃en/ iſt doch Gottes Sohn ſelbſt ſeine gerech tigkeit?
Siehe das iſt des Glaubens gerechtigkeit/ darauff wir ſo feſt bawen/ als auff einen ewigẽ feſtẽ grund/ derer wir vns frewen vñ ruͤhmẽ in zeitvnd ewigkeit/ dadurch wir ſiegen vñ triumphirẽ/ vber Welt/ Suͤnde/ Todt/ Teuffel vñ Helle/ dardurch wir auff Lewen vnd Ottern gehen/ vnd treten auff den jungen Lewen vnd Drachen.
Chriſtus machet vns in jhm ſo rein als er ſelbſt iſt.
Rom. 8.
Pſ. 91.
Luc. 10.
5. Vnſere Gerechtigkeit kan auff keinen Engel gebawet werden.
Dan es iſt kein Engel fuͤr vns geſtorben/ viel weniger auff einen Menſchen.
Dann wie baldt wancket ein Menſch mit ſeiner Gerechtigkeit/ wie bald fellet er dahin?
ſo lieget dã dante der im Koth alle ſeine gerechtigkeit/ vnd ſo er fellet wird ſeiner gerechtigkeit nit mehr gedacht.
Darumb muß vnſere Gerechtigkeit/ einen andern feſten/ beſtendigen/ vnd ewigen grund haben der nicht hinfellet/ wan gleich Berge vnd Huͤgel hinfallen/ der da bleibet wan alles vergehet Eſ. 54.
Es wird eine ewige gerechtigkeit gebracht werden.
Dan 9 Mein heil bleibet ewiglich/ vnd meine gerechtigkeit wird nicht verzagen Eſ. 51.
Es muß fuͤrwar das aller hoͤchſte/ ewige/ vnendliche gut ſein/ das vns duͤrch eine ewige Perſon/ durch die hoͤchſte Perſon/ durch die vnendliche hoͤchſte bezahlung erworben iſt.
Vnſer gerechtigkeit iſt auff keine Creatur gegruͤndet/ ſondern auff Gott.
Eſ. 18. 15.
Durch die hoͤchſte bezahlung muß auch das hoͤchſte gut erkauft werden.
Gottes Gnade vnd Warheit iſt der grũd vnſer Seeligkeit.
6. Hat Gott vnſere Gerechtigkeit durch den Glauben zuergreiffen verordnet/ weil derſelb auff Gottes warheit/ vnd verheiſſung gebawet/ vñ daran gebunden/ durch welche Gott die Gerechtigkeit dem Abraham/ vnd allen ſeinen Gleubigen ſaamen verheiſſen vnnd zugeſagt.
Darumb ſchleuſt S. Paulus zun Roͤm am 4. muß die Gerechtigkeit auß dem glauben kommen/ auff das ſie ſey auß gnaden/ vnd die verheiſſung feſt bleibe.
Auff dieſe verheiſſung der gnadẽ/ ſo in Chriſto erfuͤllet iſt/ hat Gott vnſere Gerechtigkeit vñ Seeligkeit erbawet/ wie der Apoſtel ferner zun Galatern am 3 bezeuget: Gleich wie Abraham Gott gegleubet/ vnd es iſt jhm zugerechnet zur gerechtigkeit/ ſo erkennet jhr nu/ das die des glaubens ſind/ die ſind Abrahams Kinder:
Die ſchrifft aber hat es zuvor erſehen/ das Gott die Heyden durch den Glauben gerecht mache/ darumb verkuͤndiget ſie dem Abraham:
In dir ſollen alle Heyden geſegnet werden.
Alſo werden nu die des Glaubens ſind/ geſegnet mit dem Gleubigen Abraham.
Dieſe gnade vnd warheit iſt vns durch Jeſum Chriſtum worden/ Joh. 1.
Alle Gleubigen erben den ſegen Abrahe.
Vnd endlich zum 7. ſo hat auch Gott der Herr vnſere Gerechtigkeit auff ſeine gnade/ vnnd Chriſti verdienſt gegruͤndet/ auff das Chriſtus vnſer Herr allein die Ehre behalte.
Dan auß jhm allein kompt vnſer heil. Oſ. 13.
Er iſt vnſerer gerechtigkeit vnd ſeeligkeit/ Anfang/ Mittel vnd Ende/ auff das aller Mund verſtopffet werde/ ſpricht S. Paulus Roͤm. 3. vnd Epheſ. 2. Gottes gnade iſt es/ nicht auß den wercken auff das ſich kein fleiſch ruͤhme.
Wann aber vnſer gerechtigkeit auff vns ſelbſt/ auff vnſere wercke/ vnd verdienſt gegruͤndet were/ ſo were die gnade nichts/ duͤrfften auch keiner gnade vnnd Barmhertzigkeit/ duͤrfften auch keiner vergebung der ſuͤnden/ darumb doch alle Heiligen Gott bitten/ Pſ. 32. Were auch alle demuth vnd furcht Gottes/ der glaube vnd gebet auffgehoben/ duͤrfften auch keines Mittlers/ Erloͤſers/ Heylandes/ Seeligmachers/ vnd Chriſtus were vmb ſonſt geſtorben weren auch ſchuͤldig das gantze geſetz mit volkommenen jnnerlichen vñ euſſerlichen gehorſamb zu erfuͤllen/ weren auch vnter dem Fluch/ weren auch auß der gnadẽ gefallen/ vnd hetten Chriſtum verlohren/ wie S. Paulus Gal. 3. 4. 5. gewaltig bezeuget.
So gar iſt die lehre von der gerechtigkeit der Wercke/ fuͤr GOtt dem Fundament der gantzen Schrifft Altes vñ Newes Teſtamẽts/ vnd dem H. Chriſtlichen Glauben zu wieder.
Eſa. 45. 53.
NB.
NB.
Das aber vnſere Gerechtigkeit vnd ſeeligkeit auff Gottes ewige gnade/ auff Chriſti einige Perſon vnd Ampt erbawet vnd gegruͤndet iſt/ vnd wir in Chriſto ewig gerecht/ from/ heilig/ lebendig/ ſeelig/ Gottes Kinder vnd Erben ſein/ ja das Chriſti gerechtigkeit vnſere gerechtigkeit/ Chriſti frommigkeit vnſere frommigkeit/ Chriſti heiligkeit vnſere heiligkeit/ Chriſti leben vnſer Leben/ Chriſti ſeeligkeit vnſere ſeeligkeit/ Chriſti Kindſchafft vnd Erbe/ vnſer Erbe iſt/ ja das Chriſtus gantz vnſer iſt/ nach ſeiner Gottheit vnnd Menſcheit.
Vnſer hoͤch ſter troſt vnd Ruhen.
(Dan Gott vns den gantzen Chriſtum geſchencket zu einem Erloͤſer vnd Seeligmacher/ das er gantz vnſer eigen ſey mit ſeiner Perſon/ Ampt/ Gnade/ Herrligkeit vnd Seeligkeit).
Das iſt vnſer hoͤchſter troſt/ ehre/ rhum/ preiß/ liebe/ frewde/ friede/ fuͤr Gott/ Engel vñ außerwehleten/ vnſere hoͤchſte weißheit vnd kunſt/ ſtercke/ krafft/ ſieg/ trotz wie der die ſuͤnde/ todt/ teuffel/ helle/ verdamnuß/ welt vñ alle feinde.
Dafuͤr ſey Gott gelobet in Ewigkeit Amen.
Wie aber die Imputatio juſtitiæ in vns volzogen werde das wird herlich gelehret lib. 3. c. 3. p. 27. alſo:
So vereiniget der Glaube vnſere Seeligkeit mit Chriſto/ als eine Braut mit jhrem Breutigam.
Oſe.
2. Ich wil mich mit dir verloben in Ewigkeit.
Ja im Glauben wil ich mich mit dir vertrawen.
Als dan haben dieſe beyde jhre guͤtter mit einander gemein:
Auch jhr Creutz vnd Leyd.
Den was Chriſtus hat/ wird der gleubigen Seelen eigen/ vnd was die Seele hat/ wird Chriſti eygen.
1. Corin.
1.
Nun hat aber Chriſtus alle Himliſche vnd Ewige guͤtter/ Weißheit/ Gerechtigkeit/ Heiligung/ Erloͤſung/ vnd alle Seeligkeit/ vnd ewiges Leben/ ſelbſt/ das wird alles der Seelen eygen gutt/ vnſer Seele hat dagegen Suͤnde/ Vnreinigkeit/ Jammer/ Elend/ Fluch vnd Todt/ das wird Chriſti eygen/ ille noſtram miſeriam facit ſuam.
Vnſer Elend helt er fuͤr ſein Elend.
Seine guͤter ſchencket er vns/ vnſer Armuth vnd Elend nimbt er an ſich.
Dieweil aber Chriſti guͤter ewig ſein/ vnvberwindlich/ ja Allmechtig/ ſo vberwinden/ verſchlingen vnd vertilgen ſie alle vnſere Suͤnde vnnd den Todt.
Denn Chriſti ewige vnvberwindliche Gerechtigkeit iſt der Suͤnden zu ſtarck/ das ſie muß weichen/ verſchlungen vnd vertilget werden/ alſo wird vnſere Seele frey von Suͤnden/ vnd dagegen mit CHRiſti Gerechtigkeit bekleidet/ das iſt ein ſchoͤner vnd wunderlicher wechſel/ fuͤr Suͤnde/ Todt/ Fluch/ Verdamnuß bekom̃en Gerechtigkeit/ Leben/ Segen vnnd Seeligkeit.
Demnach iſts vnmuͤglich das die Suͤnde einen Gleubigen verdammen kan/ denn die Suͤnde ſind in Chriſto verſchlungen/ erwuͤrget vnd getoͤdtet.
Der Todt iſt verſchlungen in dem Sieg/ iſt der Todt verſchlungen/ ſo iſt auch die Suͤnde verſchlungen vnd getoͤdtet.
1. Cor. 13.
Darauß folget fuͤrs 3. das der Glaube vnſere Seelen vnnd gewiſſen verſichert vnd gewiß machet der ewigẽ Seeligkeit.
Ich bin gewiß ſagt S. Paulus/ das vns nichts ſcheiden kan von der liebe Gottes.
Siehe ich lege in Zion einen koͤſtlichen Eckſtein.
Wer gleubet fleuget nicht.
Ich wil mit euch einen ewigen Bund machen.
Meine gnade ſol nicht von dir weichẽ/ vnd der Bund des Friedens ſol nicht hinfallen/ ſpricht der Herr dem Erbarmer.
Rom 8.
Eſa. 18.
Eſa. 55.
4. Darauß folget nun der ſieg des Glaubens/ vber Suͤnde/ Todt/ Teuffel/ Helle vnd Welt.
1. Joh. 5.
Alles wz von Gott gebohren iſt/ vberwindet die Welt:
Wer iſt aber der die Welt vberwindet/ ohn der da gleubet das Jeſus Gottes Sohn iſt?
Dazu gleich des Glaubens Vrſprung angedeutet wird.
Das er nicht aus eigenen Natuͤrlichen Menſchlichen Kreften gewircket werde/ ſondern der glaub iſt Gottes werck in vns/ vnnd die Newe geburth iſt ein Goͤttlich vber Natuͤrlich Werck.
Deine Kinder werden dir gebohren/ wie der thaw auß der Morgen roͤte.
Weil nun die New Geburth vber die Natur iſt/ ſo kan jhr auch die gantze Welt nicht ſchaden/ deñ ob gleich ein Chriſt der Welt fluch ſein muß/ ſo iſt er doch in Chriſto ein Siegesfuͤrſt/ gantz vnvberwindlich.
In dem vberwinden wir alles/ vmb des willen der vns geliebet hat.
Rom. 8.
Hierauß iſt ja gnugſamb abzunehmen das es eine freche/ trotzige/ muthwillige verkehrung/ da jemand wieder ſo helle klare wort dieſen frommen Mann in ſeinem Betentnuſſe beſchmitzen wolte.
II. Frage.
Ich muß bekennen das dieſer Mann den Artickel von der Rechtfertigung richtig behelt/ lieber ſage mir was lehret er von der vollkommenheit.
Antwort:
I.
ALle Chriſten ſind in jhrem Heiland vollkommen/ wie dieſer Lehrer beweiſet/ lib. 1. p. 435.
Gott fordert nicht mehr von dir denn ſo viel ſeine Gnade in dir wircket/ vnd du kanſt jhm nicht mehr geben/ alß er dir gegeben hat.
Bitte aber deinen Herren Chriſtum Jeſum/ das er alle deine Opffer vnnd gaben vollkommen machen.
Denn in jhm iſt vnſer vollkommenheit/ in vns iſt ſtuͤckwerck/ vnd ſprich:
Lieber GOtt vñ Vater nimb meine andacht/ Glauben/ Gebet/ Danckſagung an/ in deinem liebẽ Sohne/ vnd ſiehe dieſelbe nit an/ wie ſie an jhm ſelbſt ſein/ ſondern in Chriſto/ ſo werden ſie dir wollgefallen als vollkommene wercke.
Mein Herr Chriſtus wird vollkoͤmlich erſtatten/ was mir mangelt.
Vnd bald hernach:
Gleich wie ein bloſſes elendes Kind/ wens nackend vnd vnſauber iſt/ ſo iſts vnlieblich/ aber wen mans ſchmuͤcket/ vñ weiß anzeucht/ ſo gefelts einem jeden gar wol: Alſo iſt alle dein thun an ſich ſelbſt nichts/ aber wens mit Chriſti vollkom̃enheit geſchmuͤckt wird/ ſo gefallen alle deine wercke GOtt wol.
Vnd lib.
2. pag. 152.
Sie ſind in Chriſto vollkommen/ dieweil ſie in jhm haben die erfuͤllung des Geſetzes durch den Glauben.
Sonſten auſſer Chriſto iſt alles in vns ſtuͤckwerck/ davon redet der author lib. 3. in der præfation B alſo.
Den die vollkommenheit iſt nicht wie etliche meinen/ eine hohe Geiſtliche Himliſche frewde vnd andacht: Sondern ſie iſt die verleugnūg deines eignen willens/ liebe/ ehre/ vnd erkentnuß deiner eignen nichtigkeit/ eine ſiete vollbringung des willens Gottes in bruͤnſtiger liebe des nechſten/ ein hertzliches mitleiden/ vnd in Summa ein ſolche lieb die nichts begert/ gedencket/ ſuchet denn Gott allein/ ſo viel in dieſer ſchwacheit dieſes lebens muͤglich iſt.
Desgleichen lieſe lib. 1. pag. 475. dieſe Wort:
Siehe nun/ lieber Menſch/ was biſtu/ wo dich Chriſtus durch ſeinen Geiſt nit new gebieret/ zu einer newẽ Creatur macht/ zu Gottes Ebenbilde wieder ernewert.
Welches alles aber doch in dieſer Welt nur angefangen wird/ in groſſer ſchwacheit.
Den ſiehe dich ſelbſten an/ der du des H. Geiſtes newe Creatur biſt.
Wie ſchwach vnd geringe iſt das Bilde Gottes in dir/ wie ſchwach iſt in dir die furcht vnd die liebe Gottes/ der alaube vnd hoffnung?
Wie gering iſt die demuth?
Wie groß dagegen das Mißtrawen/ Hoffart vnd vngedult?
Wie kalt vnd ſchwach iſt dein gebet?
Wie ſchwach iſt deine liebe gegen deinem Nechſtẽ?
Wie ein geringes fuͤncklein der reinen geiſtlichen Keuſcheit iſt in deinem Hertzen/ wie groſſer flammen Fleiſchlicher vnzucht?
Wie groß iſt deine eigene liebe/ eigen nutz/ eigene ehre/ vnd die brunſt der boͤſen luſt?
Da haſtu nun durch den Geiſt Gottes zu kempffen vnd zu ſtreiten mit deinem Alten Adam/ mit dem bilde des Sathans in dir/ biß in deine gruben.
Da bete/ flehe/ ſeufftze/ ſuche/ klopff an/ ſo wird dir der H. Geiſt gegeben/ darin dir taͤglich das bilde Gottes ernewret/ vnd dz bilde des Sathans gedempffet.
Ein Mẽſch auſſer Chriſto nichts
Groſſe ſchwacheit auch in den Kindern Gottes
Geiſtlicher jnnerlicher kampff vnd ſtreit.
Alſo lerneſtu nicht auff dich ſelbſt/ ſondern auff Gottes gnade trawen vñ bawen/ vnd das Gottes gnade alles in dir thun muͤſſe.
Item lib. 1. p. 481. ſtehen dieſe Wort.
1. Soltu auch gewarnet ſein fuͤr geiſtlicher Hoffart/ wan vnſer lieber Gott durch ſeine gnade in dir anfehet zu wircken geiſtliche gaben/ newe tugenden vnd erkentnuß/ das du dieſelbige dir vnd deinen krefften ja nicht zuſchreibeſt/ ſondern der gnadẽ Gottes
Dreyerley vnart der Geiſtlichen Hoffart
2.
Viel weniger deine angefangene Tugenden fuͤr dein gerechtigkeit fuͤr Gott halteſt.
Dan es iſt ſtuͤckwerck.
3. Dieſelbe auch ja nicht zu deinem eigen lob vñ ruhm gebraucheſt/ ſondern in der demuͤtigen furcht Gottes/ Gott allein die Ehre gebeſt/ vnd nicht dir ſelbſt/ auch nicht in deinem hertzen gedenckeſt:
Ich habe nun einen gewaltigen Glauben/ ich hab viel erkentnuß vnd dergleichenthuͤte dich/ das iſt des Teuffels vnkraut/ welches er zwiſchen den guten Weitzen ſeet.
Dan 1. ſo ſind alle Gaben nicht dein/ ſondern Gottes/ vnd ohne Gottes erleuchtigung/ bleibeſt du ein todter ſtincken der Erden kluͤmpen.
Vnd wan Gott ſeine gaben/ nicht in dich legte/ ſo bliebeſtu ein leeres gefaͤß.
Gleich wie die Kleinodien die man in ein keſtlein legt/ nicht des Elenden bloſſen Keſtleins ſein/ ſondern deſſen/ der ſie hinein gelegt hat: Alſo ſind die gaben nicht dein/ du biſt nur ein bloſſes Keſtlein dazu.
Solt das elende gefeß ſtoltziren wegen des frembden guts?
wie du ferner im andern Buch ſehen wirſt.
2. Wie ein Herr hat alle ſtunden macht ſein gut auß ſeinem Keſtlein zu nehmen/ vnd daſſelb in ein anders zu legen/ oder gar bey ſich zubehalten.
Siehe ſo kan Gott alle ſtunden dir ſeine gaben wieder nehmen/ Darumb ſey nicht ſtoltz/ ſondern fuͤrchte dich.
3. Muſtu von ſolchen guͤttern ſchwere rechnung geben deinem Herren.
4. Gedencke auch nicht wen du noch ſo ſchoͤne gaben haſt/ du habeſt alles hinweg.
Ach lieber Chriſt/ es iſt kaum der Anfang es mangelt dir noch viel.
Rom. 11.
Hoͤre noch einen locum der ja hell gnug iſt. lib. 2. p. 46, 47. cap. 4.
Vnd wo du Chriſtum nicht alſo durch den Glauben in dir leſſeſt leben/ auch die fruͤchte des Geiſtes nicht alſo empfindeſt/ ſoltu darumb bitten/ ſeuftzen/ trawren.
Das ſoltu aber nicht alſo verſtehen/ das ein Chriſt in die ſem leben muͤſte oder koͤndie vollkommen heilig ſein.
Den es befinden auch die heiligſtẽ jhre ſchwacheit/ wie der gantze Pſalter/ vnd das Vater Vnſer beweiſ t. etc. Vnnd kurtz hernach Ich rede hie von keiner vollkommenheit ſondern das nur vnſer newes leben vnd gute wercke keine Heucheley ſey.
Die fruͤchte der Gerechtigkeit vnd des Geiſtes/ wie ſie Gal. 5. beſchrieben ſind/ muͤſſen ſich ja in denen ereugen/ die den H. Geiſt haben/ vnd muß ja der gutte Baum an ſeinen fruͤchten erkand werden/ ob ſie gleich nicht vollkommen vnd Engeliſch ſind/ ſondern mit vielen gebrechen vnd ſchwacheiten befleckt vnd verdunckelt.
Vnter deſſen muͤſſens ja keine heuchel oder luͤgẽ fruͤchte ſein.
Das Chriſtenthumb iſt zwar ein Hauß vnd Spital vieler ſchwacher vñ krancker leute/ ja beyde voller ſuͤnder vnd heiligen.
Vnd gehet gleich zu wie mit den Kindern/ die erſt an den Bencken gehen lernen etc.
Lieber ließ ferner es wird dir warlich nuͤtzen.
Ja da er lib. 1. c. 40. ſchoͤne Regeln gibt eines Chriſtlichen lebens/ iſt vnter denen die erſte:
Ob du gleich alſo vollkoͤmblich leben kanſt/ wie es Gottes wort fordert/ vnd wie du gern wolteſt; So ſoltu es doch wuͤnſchen.
Dan ſolche heilige begierde gefallen Gott wol/ vnd Gott nimbt ſie an fuͤr die that.
Dan er ſiehet das Hertz an/ vnd nicht die wercke.
Doch ſoltu allzeit dein fleiſch Creutzigen vnd nicht herſchen laſſen.
Vnd Regula 13.
Ob du gleich wol weiſt/ das alle Menſchen ſuͤnder ſein/ vnnd ſehr gebrechlich/ ſo ſoltu dich doch fuͤr den aller gebrechligſten Menſchen/ vnd fuͤr den groͤſſeſten ſuͤnder halten.
Omnes homines fragiles puta, te autem fragiliorem neminem.
Summa das gantze Buch ſtreitet wieder die vollkommenheit/ wie ers ſaget in der præfation:
Wer ſolte ſich dan nicht entferben einen redlichen Lehrer die meinung anzumaſſen/ welcher er mit Hertz/ Mund/ vnd feder zu wie der ſpricht?
Hierauß haſtu ja Chriſtlicher Leſer zu ſchlieſſen das Johan Arndes keine vollkommenheit lehre/ als wenn der Menſch allhie ohne Suͤnden ſein vnd leben koͤnte.
III. Frage.
Weil wir allhie reden von der Gerechtfertigung/ ſo ſage mir was die Wort in ſich begreiffen ſo lib. 1. c 13. p. 12. geſchrieben ſtehen vnd alſo lauten.
SVmma/ wers dahin gebracht hat das in ſeinem Hertzen alle hoffart/ geitz/ wolluſt/ zorn/ rachgier geſtorben iſt/ der iſt der Welt geſtorbẽ/ vñ er der welt/ vñ er fehet erſt an in Chriſto zu leben/ vñ Chriſtus in jhm.
Die erkeñei Chriſtus fuͤr die ſeinen/ zu den and’n ſpricht er:
Ich keñe euch nit/ vrſach/ dan jhr keñet mich nit/ jhr habt euch in ewrẽ Leben meiner geſchemet dz iſt/ meiner demuth/ ſanfftmuth/ gedult darumb ſcheme ich mich ewer wie der.
Sum̃a Wer mit Chriſto hie nit lebet in der zeit/ der wird mit jhm dort nit lebẽ in der ewigkeit.
In welchem Chriſtus hie nicht lebet/ in dem wird er dort auch nicht leben.
Deſſen leben Chriſtus hie nicht iſt/ deſſen ſeeligkeit wird er dort auch nicht ſein.
1. Ioh. 2.
Wz da ſey der Welt geſtorben ſein
Wz da heiße ſich Chriſti ſchemen.
Dieſe wort greiffen etliche an vnd ſagen der Menſch ſey mit Chriſto vereinbart ob er gleich nicht aller Hoffart/ Geitz/ wolluſt/ zorn/ Rachgier/ abgeſtorben/ ſondern dieſelbe in jhm herſchen laſſe.
Antwort: Das ſind ſanffte treume ein Chriſt der mit ſeinem Heilande vereinbaret iſt/ der haſſet allen Hoffart/ allen verbotenen zorn/ allen verbottenen Rachgier.
Thut ers nicht ſo iſt er mit Chriſto nicht vereinbaret/ vrſach:
Der glaube kan nicht zugleich ſein mit einiger herſchenden todtſuͤnde: nun ſind hoffart/ geitz/ wolluſt/ zorn/ Rachgier/ wan ſie herſchen im Menſchlichen leibe todtſuͤnde.
Ergò ſo koͤnnen ſie nicht ſein bey vnd negſt dem Glauben.
Darumb iſt der Menſch in hoffart/ geitz/ wolluſt/ zorn/ rachgier/ alſo das dieſe Suͤnde in jhm leben vnd herſchen/ ſo iſt er mit Chriſto nicht vereinbaret.
Toͤdtet er aber ſolche grobe Suͤnde/ das iſt/ hat die Welt nicht lieb noch alles wz in der Welt iſt wie H. Johan Arend in folgenden worten p. 22. redet/ vnd dempffet dieſe Suͤnden wie eine flammen gedempffet wird/ durch vbung des Glaubens/ ſo iſt er warhafftig mit Chriſto vereinbaret ob ſich gleich noch bey jhm groſſe ſchwacheit mercken leſſet/ lieſe zun Col. c. 3.
Das aber bey denen die mit Chriſto vereinbaret ſind groſſe ſchwacheit bleibe ſolches lehret der H. Johann Arndes lib. . c. 5. p. 43. mit dieſen worten.
Ob nun dieß wol in groſſer ſchwacheit zugehet/ vnd wir noch mit vielen vbrigẽ ſuͤnden behafftet ſein/ dennoch werden dieſelbige zugedecket auß gnaden vmb Chriſti willen/ Pſ. 32.
Wie aber der Glaube im Menſchen toͤdte die Welt/ das iſt/ das er augen luſt vnd ein hoffertiges leben nicht liebe/ davon hoͤre was Johann Arend lib.
3. c. 3. p. 29. lehrer mit dieſen Worten.
Darauß folget nun der ſieg des Glaubens/ vber ſuͤnde/ todt/ teuffel/ hell vnd Welt/ 1. Joh. 5.
Alles wz von Gott gebohrẽ iſt vberwindet die Welt:
Wer iſt aber d’die Welt vberwindet/ ohn der da gleubet dz Jeſꝰ Gottes Sohn iſt?
da zu gleich des Glaubẽs vrſprung angedeutet wird/ dz er nicht auß eigenẽ natuͤrlichen Menſchlichen krefften gewircket werde/ ſondern der Glaub iſt GOttes werck in vns/ vnd die newe Geburth iſt ein Goͤttlich vbernatuͤrlich Werck.
Deine Kinder werden dir gebohren/ wie der thaw auß der Morgẽroͤte: weil nu die new geburth vber die Natur iſt/ ſo kan jhr die gantze Welt nicht ſchaden/ dan ob gleich ein Chriſt der Welt fluch ſein muß/ ſo iſt er doch in Chriſto ein Siegesfuͤrſt/ gantz vnvberwindlich.
Ja dan vberwinden wir alles/ vmb des willen der vns geliebet hat.
Sonderlich das du dich in dieſem herrlichen glaubens Artickel/ wie die Seele mit Gott vereinbaret werde/ fein ſchicken vnd richten/ nach demſelbigen taͤglich vben/ vnd in der furcht Gottes treiben moͤgeſt/ wie ich dir allhte herſetze das 6. Capitt. des 2. Buchs da der H. Johan Arndes Geiſtreich alſo redet. p. 76.
Gleich wie der Menſch durch den abfall von Gott/ das iſt/ durch eigene liebe vnd eigene ehre von Gott geriſſen/ vnd ſeine angeſchaffene vollkommenheit verlohren: Alſo muß er durch die vereinigung mit GOtt wieder zu ſeiner vollkommenen Ruhe/ vnd Seeligkeit kommen.
Dan des Menſchen vollkommenheit ſtehet in der vereinigung mit Gott.
Darumb muſte Gottes Sohn Menſch werden/ auff das die Menſchliche Natur wieder mit Gott vereiniget wuͤrde/ vnnd alſo wieder zu jhrer vollkommenheit gebracht wuͤrde.
Dan gleich wie Goͤtt liche vnd Menſchliche Natur in Chri ſto perſoͤnlich vereiniget iſt: Alſo muͤſſen wir alle mit CHriſto durch den Glauben/ auß gnaden vereiniget werden/ auff das die tieffe verderbung vnſer ſuͤndlichen Natur verbeſſert werde/ als mit dem hoͤgſten ewigen gut.
Vrſach der Menſchwerdung Chriſti.
Darumb ſpricht der Sohn Gottes/ Hoſ. 2. Ich wil mich mit dir verloben in ewigkeit/ in Gnade vnd Barm. hertzigkeit.
Dan es koͤnte vnſere Natur/ weil ſie mit dem vnendlichen vbel der ſuͤnde vergifftet vnd verdorben ward/ nicht inſtaurirt vnd verbeſſert werden/ dan mit dem hoͤchſten gutte/ welches Gott ſelbſt iſt.
Inſtauratio Vnd wiederbringũg der verderb ten Natur
Vnnd wie nun die vereinigung Goͤttlicher vnd Menſchlicher Natur in Chriſto ewig iſt/ vnzertrenlich/ vnauffhoͤrlich/ das auch der Todt dieß band der vereinigung der Naturen in Chriſto nicht trennen vnd zerreiſſen koͤnnen.
Alſo muß Chriſtus vnſer Haͤupt mit vns ſeinen gleubigen Gliedern alſo verreiniget werden/ das vns weder leben noch todt von Chriſto ſcheiden kan.
Darumb ſpricht der Prophet Hoſeas in der Perſon Chriſti:
Ich wil mich mit dir verloben in ewigkeit.
Vereinigũg Chriſti mit ſeiner Gleu bigen gliedern Rom. 8.
Hoſ. c. 2.
Solche vereinigung muß nothwendig geſchehen/ durch den glauben/ wen die ſuͤnde vns vnd vnſern GOtt von einander geſchieden/ ſonſt bleiben wir auſſer Gott/ ohne Gott/ ohne leben/ ohne ſeeligkeit/ wo Chriſtus nicht in vns lebet/ wohnet vnd iſt/ durch den glauben/ wir koͤnten auch ſonſt nichts guts thun/ wo es Chriſtus nicht in vns wircket/ wie S. Paulus ſpricht:
Nicht ich/ ſondern Gottes gnade vnd Joh. 15. ohne mich koͤnnet jhr nichts thun.
Welches er durch ein ſchoͤn gleichnuß erkleret vom Reben vnd Weinſtock.
So bleibets alles was wir guts ſein/ vnd guts thun Gottes alles allein/ Eſ. 26. alles was wir außrichten das haſtu vns gegeben/ Oſ. 14.
Ich wil ſein wie eine gruͤne Tanne/ an mir ſol man dein fruchte finden.
Eſa. 59. Chriſtus muß in vns ſein vnd leben
1. Cor. 15. Alles was wir guts thun iſt Gottes.
Siehe nu/ lieber Menſch/ was du biſt vnd was du vermagſt?
Was haſtu zu deiner wiederbringung vnnd zur ernewerung deiner verderbten Natur thun koͤñen?
Lauter nichts.
Gleich wie du zu deiner leiblichẽ geburth nicht haſt thun koͤnnen/ vnd dich nicht ſelbſt ſchaffen: Alſo kanſtu auch zu deiner newen geburth nichts thun.
Verderben haſtu dich wol koͤnnen/ verlieren vnd toͤdten: aber ernewren/ wiederbringen/ heilen/ gerecht/ vnd lebendig machen/ haſtu nicht koͤnnen.
Wz haſtu darzu thun koͤnnen/ das Gott iſt Menſch worden?
Lauter nichts.
Alſo haſtu dir vber alles nichts zuzurechnen/ oder deinen krefften etwas zuzuſchreiben.
Ja jemehr ein Menſch ſeinem eigenen willen krefften/ vnd vermoͤgen zuſchreibet/ jemehr hindert er ſich ſelbſt an der gnade Gottes vnd an der ernewerung ſeiner verderbtẽ Natur.
Darumb muſtu allen deinen eigenen kreften vnnd vermoͤgen/ gantz abſterben/ deiner eigenen Weißheit/ deines eigenen willen/ deiner eigenen liebe/ vnd muſt GOtt allein alles laſſen in dir wircken/ ja es muß nichts in dir ſein/ das Gottes willen vnd wercke verhindere/ oder denſelben wieder ſtrebe.
Der Mẽſch hindert ſich vielmehr durch ſeine eigene kreffte an ſeiner ſeelig keit
Vnd ſo lange du dies nicht thun wilt/ vnd nicht bey dir iſt ein bloß lauter leiden/ alſo das Gott alles allein in dir thue vnd wircke/ du aber leideſt jhn vnd ſein werck/ vnd ſeinen willen in dir/ ſo lange hinderſtu Gott/ dz er ſich mit deiner Seelen nicht vereinigen/ ſein bilde in dir ernewren/ vnd deine verderbte Natur in dir beſſern kan.
Du muſt Gott gantz laſſen ſtehen vnd gelaſſenheit lernen
Dann eigen wille/ eigen ehre/ eigene weißheit/ vnnd alles was du dir ſelbſt zuſchreibeſt/ das hindert Gott/ das er nicht alles allein in dir ohn hindernuß wircken kan.
Dan des Menſchen wille verderbet den Menſchen jmmer weiter vnnd weiter:
GOTtes wille aber beſſert jmmer mehr vnd mehr.
Davon ſagt Bonaventura: Tota religionis perfectio, in voluntatis propriæ abdicatione conſiſtit.
Die vollkommen heit der Chriſtlichen religion, ſtehet in abſagung des eigen willens Vnd Auguſtinus:
Si totum hominis bonum eſt amare Deum, totum hominis malum ſit neceſſe eſt, am are ſeipſum.
Wan Gott liebẽ des Menſchen hoͤchſtes gut iſt ſo muß des Menſchẽ hoͤchſtes verderben ſein/ ſich ſelbſt lieben.
Jdem. Si ea eſt conditio boni, ut ſeſe effundat & propaget:
Non poteſt non eſſe magnum malum amor proprius, qui bona ſua & aliorum ad ſe totum trahit, nec quicqaam de eis communicat.
Wan das die eigenſchafft des guten iſt/ das es ſich ausbreitet vnd andern mittheilet/ ſo muß die eigen liebe ein groſſes vbel ſein/ die jhre vnd ander leut Guͤtter vnd gaben zu ſich allein reißet/ vnd niemand mittheilet.
Welches auch Seneca ein weiſer Mann verſtanden/ da er ſpricht:
Hoc ſolum virtuti adjeceris, quod propriæ voluntati ſubtraxeris:
So viel wirſtu an deinen Tugenden zunehmen/ ſo viel du an deinem eigenẽ willen wirſt abnehmen.
Niſi à teipſo defeceris, ad Deum qui ſupra te eſt, non appropinquabis.
Wirſtu von dir ſelbſt nicht außgehen ſo wirſtu zu Gott nicht eingehen.
Der eigen wille iſt nichts anders dan der abfall von Gott.
Vnd derſelbe fall iſt zwar leicht vnd luſtig:
Die wiederbringung aber ſawer bitter vnd ſchwer ja allen Creaturen vnmuͤglich/ Dan der Menſch kan nicht von jhm ſelber wieder auffſtehen/ vnd vermag jhm ſelbſt nicht zu helffen/ weder mit willen noch mit wercken.
Der wille iſt gefangen/ die wercke die ſind todt.
Es muß Chriſtus allein helffen im anfang/ mittel vnd ende.
Er zeiget dir/ ja er gibt dir zwey mittel/ Geſetz vnd Evangelium/ Buſſe vñ Vergebung der Suͤnde.
Durchs geſetz muſtu erſt mit Chriſto ſterben/ durch ware rew vnd leid deinen willen auffopffern/ in dir ſelbſt zu nichte werden vnnd dich Chriſto allein laſſen ſo kompt dan die gnade Gottes/ vnd vergebung der Suͤnde durchs Euangelium/ vnd machet dieſen todten lebendig durch den glauben.
Alſo kan durch eigene kraft vñ vermuͤgẽ nie mãd bekert werdẽ/ oder aufſtehen.
Dañ man muß ſich ja ſelbſt haſſẽ/ verleugnẽ/ verlieren/ an jm ſelber zu nichte werden vñ ſterben/ auff GOtt allein hoffen vnd warten/ ſeiner Gnade leben.
Aber ſolch haſſen/ verleugnen ſein ſelbſt/ Geiſtlich ſterben/ ſtehet auch nit in vnſerm willen vnd vermuͤgen/ ſonſt were es Currentis & volentis, & nō Miſerentis Dei.
Das iſt/ es lege an jemands wollen vnd lauffen vnd nicht an GOttes erbarmen.
Darumb muß GOtt ſelbſt ſolches alles in vns wircken durch ſeine Goͤttliche Gnade vnd Krafft ſeines Geiſtes.
Vnd alſo bleibt vnſere Rechtfertigung allein in Gottes Hand/ als ein werck vnd gabe Gottes/ vnd nicht in der gewalt der Creaturen.
Dann vnſert halben ſind wir ſelbſt vnſere ergeſte vnnd groͤſeſte Feinde vnd muͤgen wol bitten/ dz vns Gott von vns ſelbſt erloͤſe/ vns gantz vnd gar nehme was vnſer iſt/ vnd gebe vns was ſein iſt.
Rom. 9. Gott macht vns allein zur Gnade geſchickt.
Vnſer recht fertigung ein Werck Gottes.
Dann auß eigenen krefften koͤnnen wir nichts guts thuu/ wo es Gott ſelbſt durch ſeine Gnad auch nach der bekehrung nicht in vns wircket/ Er iſt die liebe/ vnd muß ſie in vns wircken/ er iſt die Barmhertzigkeit vnd muß ſie in vns wircken/ vnnd alſo von allem guten ſo wir thun ſollen.
So hilfft nun Chriſtus hier allein/ Menſchen huͤlffe iſt hie kein nuͤtze.
So tieff aber der Menſch in Adam gefallen vnnd verdorben/ ſo hoch vnd viel hoͤher iſt er in Chriſto wieder erhoͤher vnd wieder gut gemacht/ wie im 11. Cap. hernach folget.
IV. Frage.
Dieſer Geiſtlichen vereinbahrung vnſerer Seelen mit GOtt auff das ich ſie deſto beſſer verſtehen moͤge ſo ſage mir ob auch ein Schwacher glaube mit Chriſto koͤnne vereinbart werden?
Antwort:
DAran iſt keines weges zu zweiffeln welches weil es der Herr Johan Arendt mit ſehr troͤßlichen worten darthut vnd beweiſet lib. 2. c. 51. p. 605.
So wil ich daſſelbige Capittel allhie her ſetzen laß es dir trewlich zum Troſt in Geiſtlicher anfechtung befohlen ſeyn/ vnnd lautet alſo.
Dieß iſt ein vberauß ſchoͤner troſt wieder die ſchwacheit des Glaubens/ welchen der Prophet faſſet in zwey Gleichnuͤß.
Das erſte nimpt er von einem zerbrochenen Rohr/ welches man muß gelinde vñ ſeuberlich angreiffen/ dz mans nicht vollend zerbreche:
So thut Got auch mit vnſerer ſchwacheit/ vñ ſchwachen glaubẽ.
Vnd gleich wie ein glim̃end Tocht/ wars ein fuͤncklein fewer gefangen hat/ nicht mit ſtarcken Wind muß angeblaſen werden oder man bleſets gar hin weg.
Alſo auch Chriſtus vnſer HERr bleſet dz kleine fuͤncklein vnſers Glaubens mit der gelin digkeit ſeines Geiſtes/ vñ mit ſanfftem Othem ſeines Mundes an/ vnnd leſſet einen ſanfftmuͤtigen Geiſt von ſeinem Angeſicht wehen/ damit er vns in vnſer ſchwacheit nit erſchrecke/ ſondern erquicke/ Eſ. 57.
Schoͤne gleichnus des Prophe tẽ Eſaiæ 57
Weil dieſe kleinmuͤtigkeit vnnd ſchwacheit des Glaubens eine ſchwere anfechtung iſt/ damit alle Chriſten gnug zu thun haben/ wiewol es mit einem ſchwerer hergehet als mit dem an dern.
So hat der H. Geiſt vns in Gottes Wort gewaltigen reichen troſt dawieder auffzeichnen laſſen/ denn wir fleiſſig mercken ſollen/ damit wir denſelben zur zeit des trawrigen Kampffſtuͤndleins ſeliglich gebrauchen moͤgen.
1. Sollen wir mit allem fleiß mercken dz der Glaube nicht iſt vnſer thun vnd werck/ ſondern GOttes Werck. Joh. 6. das iſt Gottes Werck dz jhr an den gleubt denn er geſand hat.
Es kan niemand zu mit kom̃en/ es ſey dan/ das jhn ziehe der Vater/ der mich geſandt hat.
Eph. 1.
Die wir gleuben nach der wirckung ſeiner mechtigen ſtercke.
Eph. 2. Auß gnaden ſeit jhr Seelig worden durch den Glauben.
Ebr. 12. Laſſet vns lauffen in dem Kampf der vns verordnet iſt durch gedult/ vnd auffſehen an JEſum den anfaͤnger vnnd vollender des Glaubens.
Roͤm. 5.
Die liebe iſt außgegoſſen in vnſere Hertzen durch den H. Geiſt/ der vns gegeben iſt Roͤm.
8. Die wir haben des Geiſtes erſtling/ welcher auch hilfft vnſer ſchwacheit.
Weil nū der Glaube GOttes werck vnd nicht vnſer werck iſt in vns/ ſo ſtehets ja nit bey vns/ oder in vnſerm vermuͤgen wie ſtarck oder ſchwach vnſer Glaube ſein ſolle.
Wie vns nun GOtt hat zugeſagt/ dz er vns durch den Glauben wolle ſeelig machen/ ſo weiß er auch wie ſtarck vnſer Glaube ſein muͤſſe dardurch wir die Seeligkeit ergreiffen/ vnd ſo viel wil vns GOtt geben.
Darumb heiſets: wie GOTT zu Paulo ſagt: Laß dir an meiner Gnade genuͤgen/ dann niemand kan ihm etwas nehmen es were jhm dan von obẽ herab gegeben/ Joh. 3.
Glaube Gottes gabe vñ ſtehet bey jm wie ſtarck oder ſchwach er vz im glauben haben wil.
2. Cor. 12.
So koͤnnen wir in dieſem Leben die vollkom̃enheit nicht erlangen/ es bleibet mit vns ſtuͤckwerck.
Das iſt Gottes wille wegen vnſer tieffen verderbung vnd blindheit/ damit auch der ſicherheit vnd leidigen hoffart in vns geſtewret werde.
Spricht doch S.
Paulus/ Philip.
3. Nicht dz ichs ſchon ergriffen habe oder ſchon vollkommen ſey.
Ich jage jhm aber nach ob ichs ergreiffen moͤchte nach dem ich von Chriſto JEſu ergriffen bin.
Ob ich gleich nicht ſo einen vollkom̃enen glau ben habe/ das ich jhn ſo ſtarck vnnd mechtig ergreiffe als ich wol ſolte:
So bin ich doch von jm ergriffen/ dz iſt/ ich bin in Chriſto JEſu durch den glauben.
Ergreiffe ich jhn nit ſo ſtarck als ich ſolte/ ſo hat er mich ergriffen.
Darumb ſollen wir mit vnſerer ſchwacheit zu frieden ſein/ biß wir zur vollkommenheit gelangen.
Vnſer glau be vnvollkommen Chriſti Liebe aber gegen vz vollkommen.
3. So wil Gott vnſern ſchwachẽ Glauben nit verwerffen/ ſondern gnediglich anſehen/ ſtercken/ vermehren/ vnd zum ſeligen Ende fuͤhren.
Davon mercke die herrlichen guͤldenẽ ſpruͤche.
Eſ. 45.
Das zerſtoſſene Rohr wird er nicht zerbrechen/ vnd den glim̃enden Tocht wird er nicht außleſchen.
Eſ.
25. Du biſt der geringen ſtercke/ der armen ſtercke in truͤbſal/ ein zuflucht fuͤr dem Vngewitter/ ein ſchatte fuͤr der hitze.
Eſ. 35. Stercket die muͤden Haͤnde/ erquicket die ſtrauchlenden Knie/ ſagt den verzagten hertzẽ:
Seid getroſt fuͤrchtet euch nit/ ſehet ewer Gott kompt/ vnd wird euch helffen.
Eſ. 40.
Er gibt den muͤden kraft vnd ſtercke gnug den vnvermuͤgenden/ die auff den Herren hoffen kriegen newe krafft Eſ.
50. Der HErr hat mir eine gelerte Zunge gegeben/ dz ich wiſſe mit den muͤden zu rechter zeit zu reden.
Eſ. 57.
Ich erquicke den Geiſt der demuͤtigen vnd dz Hertz der zerſchlagenen.
Von meinem Angeſicht ſol ein Geiſt weben/ vnd ich wil Othem machen.
Eſ. 61 Er hat mich geſand den elendẽ zu predigen die zerbrochene Hertzen zuverbinden/ zu troͤſten alle trawrige.
Ex. 34 ſtehet.
Du ſolt dz Bocklein in ſeiner Milch nicht kochen/ das iſt/ den zarten anfahenden Milchglauben ſoltu nicht ergern noch betruͤben.
Der ſtarcke Glaube kan wol allerley vertragen/ dz man jhn ſiede vnd brate/ beſtehet im Fewer vnd Waſſer:
Aber den ſchwachen Milchglaubẽ muß man ſeuberlich angreiffen wie ein zerbrochenes Rohr/ damit man es nicht vollend zerbreche.
Jerm. 31.
Ich will die muͤden Seelen erquicken vñ die bekuͤmmerten Seelen ſaͤtigen/ die ſich fuͤr ſchwachgleubige erkeñen/ die ſind Geiſt armen.
Matth. 5. Seelig ſind die Geiſtlich arm ſein.
Die ſchwachgleubigen ſind die Geiſtlich kranck ſein/ die troͤſtet der HERR Matth.
9. Die ſtarcken beduͤrffen des Artzes nicht/ ſondern die Krancken Roͤm. 14.
Die ſchwachen im Glaubẽ nehmet auff/ vnd verwirret die gewiſſen nicht.
1. Cor. 8. Den ſchwachen bin ich worden als ein ſchwacher/ auff das ich auch die ſchwachen gewinne Ezeh.
34. Ich wil das verwundete verbinden/ vnd des ſchwachen warten.
Joh. 6. Wer zu mir kompt/ den wil ich nicht von mir hinauß ſtoſſen.
In dieſe troͤſtliche verheiſſung ſollen ſich alle ſchwachgleubige einſchlieſſen/ vñ wiſſen/ dz der getrew iſt ders verheiſſen hat/ der wirds auch thun.
Dann ſein Wort iſt warhafftig/ vnd ſeine zuſage iſt gewiß.
Sehet die Exempel der ſchwachgleubigẽ an: des armen Mannes Marc. 9. zu dem der HERR ſprach:
Wann du gleuben koͤnteſt/ er aber ſprach mit weinen:
Ich gleube HERR/ hilff meinem Vnglauben.
Des Koͤnigſchen Joh. 4.
Die Juͤnger im Schiff.
Matth. 8.
Der HErr reicht die Hand dem ſincken den Petro auff dem Meer Luc. 14 Darumb ermahnet S. Paulus.
1. Theſ. 5. troͤſtet die kleinmuͤtigen/ traget die ſchwachẽ/ ſeit geduͤltig gegen jederman.
4. Ja der ſchwachgleubigen wil ſich Gott am meiſten annehmen/ dañ die ſtarcken duͤrffen des Artztes nicht/ ſondern die Krancken Matth. 9.
Er leſt die neun vnd neuntzig in der Wuͤſten/ vnd gehet nach dem verlohrnen biß ers finde.
Luc. 15. wie ein from̃e Mutter der krancken Kinder am meiſten pfleget/ vnd auff ſie wartet.
Alſo GOtt der ſchwachgleubigen.
Fuͤr die ſwachgleubige ſorget GOtt am weiſten.
5. Ja ſprichſtu ich fuͤhle faſt keinen Glauben in mir.
So frage ich dich/ ob du auch gerne wolteſt gleuben.
Wann du das fuͤhleſt/ das iſt auch ein Glaube.
Dann GOtt muß auch das wollen in vns wircken.
Wann du derwegẽ gerne wolteſt gleuben/ ſo fuͤhleſtu HOttes wirckung in dir/ vnd haſt die troͤſtliche hoffnung dz/ der dz wolletz in dir wircket/ der werde auch das vollbringen wircken.
Gerne gleu ben wollen iſt auch ein Glaube.
Phil. 2.
6. Gott ſiehet der gleubigen begirde alſo gnediglich an/ das kernes elenden Hertzens verlangen ſol verlohren ſein ewiglich/ dz verlangẽ der Elenden hoͤreſtu Herr.
Ihr Hertz iſt gewiß/ das dein Ohr darauff mercket.
Pſ. 10. Dar umb ſo groß du gerne wolteſt/ das dein glaube fuͤr Gott ſein ſolte/ ſo groß iſt er fuͤr Gott/ dan Gott ſiehet das hertz an/ er wieget die Geiſter/ pruͤfet Hertz vnd Nieren. Pſ. 9.
Er begehret mein darumb wil ich jhn außhelffen.
Pſalm.
9.
Keines Elenden hofnung iſt verlohren. Pſalm. 7.
7. So iſts viel beſſer/ dz wir vns vnſers ſchwachen glaubens ruͤhmen dan des ſtarcken.
Dan alſo hats Gott verordnet/ damit wir nicht in geiſtliche Hoffart gerahten 1. Cor. 12.
Meine krafft iſt in den ſchwachen mechtig.
Darum̃ ſpricht S. Paulꝰ:
wil ich mich am liebſten meiner ſchwacheit ruͤhmẽ/ auf dz die kraft Chriſti bey mir wohne.
Des troͤſte dich nun ſchwachgleubiger
Beſſer ſich der ſchwacheit ruͤhmẽ den der ſtercke.
8.
So iſt der ſchwache Glaube je auch ein glaube dann es ſtehet vnſere Seeligkeit nicht auff der wirdigkeit vnſers glaubens wie ſtarck oder ſchwach dieſelbe ſey/ ſondern auff Chriſto/ welchen der Glaube faſſet vnd ergreiffet.
Gleich wie nun ein kleines ſchwaches Kindlein/ ein Kleinot vnd Perle mit ſeiner ſchwachen Hand eben ſo woll faſſet vnd helt als ein ſtarcker Mann:
Alſo helt vnd faſſet der ſchwache glaube Chriſtum den Edten ſchatz mit alle ſeinem verdienſt eben ſo wol als der ſtarcke Glaube:
Vnnd hat der ſchwach gleubige in jhm vnd durch jhn eben die Gerechtigkeit vnd Seeligkeit wie der ſtarckgleubige hat.
Vnnd gleich wie der Augapffel ein klein verachtetes dinglein iſt/ deñoch der Sonnen liecht vnd ſchein/ wan ſie gleich zum hoͤchſtẽ am Him̃el ſtehet/ ja auch die Sonne ſelbſt/ welche doch vmb etliche vielmal groͤſſer dan die Erde iſt/ erreichen kan:
Alſo kan auch dz auge des glaubẽs ob es ſchõ klein vñ ſchwach iſt/ deñoch die Sõne der Gerechtigkeit JEſum Chriſtum mit jrem voͤlligen ſchein vnd andern vnaußſprechlichen Guͤtern vnnd gaben faſſen vnd ergreiffen.
Schwacher glaube er. greift Chriſtum ja ſo wol als der ſtarcke glau be.
9.
So iſt das auch des Glaubens art/ das er nicht allezeit gleich ſtarck/ ſondern zu weilen gantz ſchwach iſt/ dz es ſich anſehen leſt/ als ſey dz liecht des glaubens in vns gar erloſchen/ inmaſſen die Exempel aller heiligen/ ſonderlich Davids bezeugen.
Item Abrahams/ der doch ein Vater aller gleubigen genennet wird/ als wir Gen. 12. leſen/ da er beſorget/ die Egypter moͤchten jhn erwuͤrgen/ vmb Sara willen/ da er doch allbereit die verheiſſung vom gebenedeyeten Saamen empfangen.
Item Moſis da er zweiffelt am hader Waſſer.
David iſt mit ſeinem Glauben ſo ſtarck/ dz er bait im Himmel iſt/ balt ſo ſchwach das er in der Helle iſt/ das er auch klagt/ er ſey von GOttes Angeſichte verſtoſſen.
Darumb iſt aus dem ſchwachenglaubẽ nit zuſchlieſſen/ als wan gantz kein Glaube da were/ vnd ſolche leute gantz von GOtt verlaſſen weren.
Dañ gleich wie wir nicht vrtheilen vnd ſchlieſſen/ dz in der aſchen kein Fewr/ weil es kein ſchein oder hitze von ſich gibt/ oder in den beumen kein leben/ weil ſie im Winter nackent vnd bloß da ſtehen/ Alſo ſollen wir auch nicht ſchlieſſen/ das darumb kein glaube iſt/ weil er ſich nicht allezeit ſehen leſt.
Dan der Geiſt Gottes bleſet wie ein Wind/ weñ vnd wohin er wil
Die groͤſten heiligen vñ ſtarck gleubigſten habeu ſchwach heit des Glaubens befunden.
Pſ. 31.
Ioh. 3.
10. Wann man vber den ſchwachen glauben klagt/ ſo merckeet man/ das ein Kempffender glaube iſt/ vnnd das iſt eben der rechte Glaube.
Dan es iſt ein ſtetiger Kampff des glaubens vnd vnglaubens im Menſchen.
Der Glaube muß hie ſtehen vnter vielen Schwertern der anfechtung.
Dañ es iſt ein ſchwer ding/ vnd hat viel zuthun/ das dz jrdiſche Hertz mit Chriſto vnnd der boͤſe Acker mit dem Himliſchen Saamen durch den Glauben koͤnne vereiniget werden/ vnd die finſterniß des Liechtes vehig werde.
Da wil jmmer dz fleiſch den holtzweg/ vnd vber den Geiſt herꝛſchen/ vnnd die finſterniß wil jm̃er vberhand habẽ.
Vber dieſen Kampff haben die H. GOttes geklagt.
Vnd das iſt ein gewiß anzeigen/ das der rechte Glaube da iſt.
Klage vber dẽ ſchwachẽ glauben iſt ein zeugniß des glaubens.
Dann die gantz keinen glauben haben/ fuͤhlen dieſen Kampf nit.
Vnd dabey iſt der troſt/ dz vns Gott in ſolchen Kampf nicht verlaſſen wolle/ auch nit vber vermuͤgen laſſen verſucht werdẽ/ ſondern jhr einen ſolchen außgang geben/ dz wirs koͤnnen ertragen.
Eſ.
40. Der HERR gibt den muͤden krafft/ vnd den vnvermuͤgenden ſtercke gnug.
II. Wann wir in vnſer ſchwacheit nur noch an Chriſtū gedencken/ ſo iſt er warhafftig bey vns/ ja wohnet in vns durch den Glauben.
Dan er ſpricht:
Wo man meines Namens gedencken wird/ da wil ich zu dir kom̃en vnd dich ſegnẽ/ ja wir koͤñen ohn Gott an Gott nit gedencken.
So ſind wir auch in jm als den lebendigen Weinſtock eingepflantzet/ alſo/ dz wir leben vnd Safft auß jm empfangen/ ja wir lebẽ in Chriſto.
Vnd dz leben vñ kraft vnſers glaubens iſt in Chriſto verborgen.
Der H. Geiſt zeuget von jhn in vnſerm Hertzẽ durch friede/ frewde vñ troſt/ gleich wie kein Prophet im altẽ Teſtament geweſen/ der nicht Gott in jm hat hoͤren redẽ:
Alſo iſt kein Chriſt im Newẽ Teſtament/ der nit Chriſtum in ſeinem hertzen hette hoͤren reden/ vnd die ſalbung des Geiſtes nicht in jhm geſchmecket hette.
Vnd dieß iſt ſolch eine ſtarcke vereinigung mit Chriſto vnd vnſerm glauben/ dz ſie vom Tode vnd Teuffel nicht kan auf geloͤſet werdẽ/ dieweil Chriſtꝰ/ deſſen leben er in ihm hat/ vnſterblich iſt.
Ob du das gleich allezeit in deinem Hertzen nicht empfindeſt:
So iſt doch der in dir iſt/ groͤſſer dan der in der Welt iſt.
Ero. 20.
Joh. 15.
Col. 3.
Chriſtꝰ bey vns wen wir an jhm gedencken.
Rom. 8.
Cant. 8.
1. Iohan. 4.
12. So ſollen wir in der ſchwachheit vnſers Glaubens vnſern Erloͤſer vnnd ewigen Hohenprieſter JEſum Chriſtum anſchawen/ der ſich ſelbſt fuͤr vns am Creutz hat auffgeopffert/ vnd bittet fuͤr vnſern Glauben wie er ſagt zu Petro:
Ich habe fuͤr dich gebeten/ das dein Glaube nicht aufhoͤre.
Vnd reicht jhm ſeine Allmechtige huͤlffreiche gnaden hand/ auff dem Meer da er ſinckẽ wolte.
vnd Joh. 17. Bittet er. heiliger Vater erhalte ſie in deiner warheit.
Ich bitte nit allein fuͤr ſie die Apoſteln/ ſondern fuͤr alle/ die durch ſie an meinen Namen gleuben werden.
Darumb ſagt auch die Epiſtel an die Hebr. am 2. vnd 5.
Wir haben nit einẽ ſolchen Hohenprieſter/ der mit vnſer ſchwacheit nit koͤnne mitleiden haben/ ſondern der verſucht iſt allenthalben wie wir:
Welcher iſt zur rechten Gottes/ vnd vertrit vns.
Deiſer fuͤrbitte haben ſich alle ſchwachgleubige zu troͤſten vnd werden derſelbigen auch gewiß nieſſen.
Luc. 22.
Luc. 14.
Chriſtus reicht dem ſinckenden glauben die Hand wie Petro.
Chriſtus hat fuͤr alle gleubige ge betet.
13. Wir ſollen vns auch in vnſerer ſchwacheit troͤſten der barmhertzigkeit Gottes.
Die iſt vnaußſprechlich groß/ ja ſo groß als er ſelber iſt.
Daran ſol niemand verzagen:
Dann es iſt Miſericordia præveniens, expectans, ſuſcipiens, perdurans in æternum.
Schwach glaube henget an der barmhertzigkeit Got tes wie ein krãckes kind an der Mutter Bruſt.
GOtt hat niemand jemals ſeine barmhertziakeit verſagt.
In die barmhertzige arme Gottes ſollen ſich auch alle ſchwachgleubige einſchlieſſen.
14. Sollen wir vns des troͤſten/ das Gott der den glauben in vns angefangen aus gnaden/ auch hat zugeſagt das ers auch in vns vollfuͤhren wolle biß auff den Tag JEſu Chriſti.
Phil. 1.
Er wird vns vollbereiten/ ſtercken/ krefftigen/ gruͤnden.
Wir werden auß GOttes macht durch den glauben bewehret zur ſeeligkeit/ das wir das ende vnſers glaubens davon bringen welches iſt der Seelen ſeeligkeit.
Auff das Ende hat Gott geſehen/ da er den Glauben in vns angefangen hat.
Das iſt nun Gottes krafft/ der kans zur vollkom̃enheit fuͤhren.
Darumb nennet die Epiſtel an die Hebr.
JEſum nicht allein den anfenger/ ſondern auch den vollonder vnſers glaubens.
Vnnd Chriſtus ſagt Joh. 10.
Meine Schaffe ſol mir niemand auß meiner Hand reiſſen.
Gott iſt nit allein ein an fenger ſondern auch ein vollẽder des Glaubens des ha ben fich alle Schwachgleubige zu troͤſtẽ Hebr. 12.
15. Darumb hat er auch ſo viel mittel verordnet/ dardurch der glaube in vns geſtercket vnd erhalten werde/ nemblich ſein Wort/ die Sacramenta/ dz Gebet: HErr/ vermehre vns den Glauben/ kom zu huͤlffe vnſerm vnglauben.
So hat GOtt verheiſſen den H. Geiſt zu geben denen/ die jhn darumb bitten/ Luc. 11. Roͤm. 5. 8. Der Geiſt hilfft vnſer ſchwacheit.
Ja vnſer gantzes Chriſtenthumb iſt dahin gerichtet/ dz wir im glauben geſtercket vnd erhalten werden.
Lnc. 17.
Mar. 9.
16. So iſt auch vnſer Glaube in der ewigen wahl GOttes gegruͤndet Roͤm 8.
Welche er verſehen hat/ die hat er auch gerecht gemacht/ wir werden aber allein durch den Glauben an Chriſtum gerecht Roͤm. 3. Elegitnos in fide veritatis.
Er hat vns erwehlet im Glauben der warheit.
Darum̃ laß dich die Schwachiet deines glaubens nicht allzu hoch brtruͤben.
Wan du meineſt/ du haſt gar keinen Glauben/ ſo iſt dir Chriſtꝰ neher den du meineſt.
Wie er dan den Juͤngern nahe war/ da ſie noth litten auf dem Meer.
Alſo auch wan dein Glaube am meiſten noth leidet/ ſo iſt er bey dir.
Gott iſt den ſchwachen am neheſtẽ.
Luc. 14.
Siehe das find wort eines erfahrnen Theologi, GOtt gebe das wir vns derſelbigen in allen anfechtungen troͤſten moͤgen.
Schließlich haſtu hierauß abzunehmen Chriſtlicher Leſer/ das der H. Johan Arendt den Artickel von der Rechtfertigung eines armen Suͤnders fuͤr Gott wie dan auch vom Glauben vnd guten wercken richtig erkleret/ vnd auff GOttes Wort gegruͤndet habe.
CAPVT.
V.
Was im Paradiß gaͤrtlein von etlichen deſideriret werde vnd wie fein H. Johan Arndes andere Authores neben der H. Schrifft angezogen habe.
I. Frage.
Ich hoͤre das etliche den Abendſegen der im Paradieß gaͤrtlein p. 215. zu finden nicht wollen gut ſein laſſen weil darin dieſe folgende wort geleſen werden.
LAs deine Heilige Waͤchter mich behuͤten/ vnd deine Engel ſich vmb mich her lagern/ vnd mir aus helffen: dein heiliger Engel wecke mich zur rechten zeit wider auf/ wie den Prophetẽ Eliam/ da er ſchlieff vnter dem Wacholderbaum/ wie Petrum da er ſchlieff im gefengnuß zwiſchen den huͤtern/ laß mir dein H. Engel erſcheinen im Schlaff wie Joſeph/ vnd den Weiſen auß Morgenlande/ auff das ich erkenne/ das ich auch ſey in der Geſelſchafft der heiligen Engel/ vnd wen mein ſtuͤndlein verhanden iſt/ ſo verleihe mir einen ſeeligen ſchlaff/ vnd eine ſeelige Ruhe in Jeſu Chriſto meinem HErren Amen.
Pſal. 34.
1. Cor. 19.
Act. 12.
Lieber was ſol man jhnen hierauff antworten die ander Leute ſchrifften ſo genaw wiſſen abzuwegen.
Antwort: Ich ſehe nicht was hierinnen boͤſes ſey/ wann mans noch ſo genaw vrtheilen vnd richten wolte.
Denn das er lehret bethen/ Laß mir die H. Engel erſcheinen im Schlaff wie Joſeph/ vñ den Weiſen auß Morgenlande/ ſolches iſt ſchrifftmeſſig.
Denn ein Chriſt ſol beten/ das die H. Engel im ſchlaff jhm nach dem willen Gottes behuͤten wollen/ daher beten die lieben Kinder des Abends/ wann ſie zu Bette gehen alſo: Deine heilige Engel ſein bey mir/ das der boͤſe Feind keine macht an mir finde Amen.
Vnd die Kirche GOttes ſinget getroſt in der gemeine dieſe wort:
So ſchlaffen wir im Nahmen dein/ Die heilige Engel bey vns ſein/ Send vns die liebe Waͤchter zu/ Das wir fuͤr den Satan haben ruh.
Dieſe bitte iſt gegruͤndet auff die gnedige providentz Gottes/ die auch durch die heilige Engel mediatè verwaltet wird nach dem 34. Pſ.
Der Engel des HErren lagert ſich vmb die ſo jhn fuͤrchten.
Item Pſ. 91.
Er hat ſeinen Engel befohlen vber dir/ das ſie dich behuͤten auff allen deinen wegen.
Es wird aber hie nicht gebeten eine leibliche ſichtbahrliche Erſcheinung/ den darumb zubitten haben wir keinen befehl vnd hat auch dieſer Chriſtlicher lehrer nirgend in ſeinen buͤchern/ dieſelbige mit einem wort beruͤhret; Wie aber? wen ein gantzes Kriegsheer betete; Ach Herr laß deinen H. Engel fuͤr vns herziehen/ wie fuͤr dein Volck Iſrael in der Wuͤſten:
Vns beſchuͤtzen wie Maccabeum 2. Macc. 8. 29. & C. 9. . 8. Ein reiſender:
Ach Herr dein H. Engel beglette mich wie den lieben Jacob vnd Tobiam: Oder in anderen zufaͤllen ſeufftzete:
Herr ernehre vns wie dein Volck mit Him̃elbrot/ oder den Propheten Eliam.
Oder die arme Witwe zu Sarepta:
&c. Betete er vnrecht?
Nein trauwn/ den ein Kind ſihet/ das ich rem ipſam bitte nicht modum rei.
Alſo werden dieſe Exempel angezogen als beweiß der wolthaten die vns Gott auch des Nachts durch die Engel beweiſet die vnſeren Glauben im gebet erwecken vnd ſtercken.
Object. I.
Es ſagt gleich wol Johan Arndes: auff das ich erkenne das ich auch ſey in der geſel ſchafft der H. Engel.
ERgò, ſchlieſſen etliche/ muſte der Menſch zweiffeln ob er auch in der geſellſchafft dđ Engel were oder ob er auch in Gnaden were/ wan die Engel im ſchlaff nicht zu jhn kemen.
Antwort.
1. Wer hat ſie geheiſſen dieſe wort allein auff das/ was vom ſchlaff geredet wird zu ziehen/ da ſie doch auff den gantzen periodum ſich erſtrecken/ wie er in der frage geſetzet wird.
2. Es iſt vbrige klugheit/ zwar auß dem Artickel von der providentz vnd verſehung Gottes/ das nemblich Gott dich wieder den Teuffel vnnd allerley Teuffeliſche treume durch ſeine H. Engel im ſchlaff ſchuͤtzet/ laut ſeines Worts/ kanſtu abnehmen das du ſeyſt in der H. Engel geſellſchafft.
Vnter deſſen aber ſind viele andere vnnd nochmehr kennezeichen dabey du kanſt abnehmen das du zur geſellſchafft der Engel verordnet biſt/ wie ſolches klar vnd offenbar auß dem Artickel von der Schoͤpffung/ das weil die Engel erſchaffen/ ſo ſind ſie auch vm̃ des Menſchen wille erſchaffen/ das der Menſch in der geſellſchafft der Engel ſein ſolle.
Deßgleichen aus dem Artickel der Erloͤſung/ weil Chriſtus vns erloͤſet vnd jhm die Engel dienen Matth. 4/ 26. Koͤnney wir ſchlieſſen das ſie vns ſo auch dienen ſollen.
So iſt auch zu ſchlieſſen auß dem Artickel der heiligung:
Das weil der H. Geiſt vns geheiliget/ ſo werdẽ ſich auch die H. Geiſter bey vns gerne finden laſſen.
Das alſo in dieſen punct das vbrige ſpeculiren vnnd gruͤbeln man billich hette moͤgen einſtellen.
II. Frage.
Es iſt wahr/ das dieſes viel zu beantworten nicht noͤtig ſey.
Was iſt aber darauff zu ſagen/ das aus dem Weigelio vnd denen authoribus, auff welche ſich Weigelius beruffet nemblich dem Taulero, vnd der Teutſchen Theologia, nicht wenig entlehnet/ vnd in die Buͤcher vom wahren Chriſtenthumb verſetzet iſt?
Antwort.
ICH weiß mich zuerinnern/ das die Buͤcher vom waren Chriſten thum̃ dannenhero in ſchwerẽ verdacht gezogen/ ja viel Leuthe in den falſchen wahn gerahten ſind/ als were H. Johann Arnd vnnd Weigelius ein author/ nur mit geenderten Namen.
Aber bedencke wie fein es folget: dieſer author hat etwas das gut vnnd richtig iſt aus den jrrigen vnd verdaͤchtigen Scribenten die die warheit in vngerechtigkeit auffhalten:
Gleich wie eine Biene auß allerley Kreutern den Honig weiß zu ſuchen:
Vnd dz verbante Goldt vnd Silber der Heyden zum Tempel vnd GOttes dienſt angewendt wuͤrde.
Jedoch wiſſe zu beſſeren bericht/ das in jrrigen Scribenten etwz zu finden iſt/ das warhafftig/ gutt vnd heilſam/ vnd der Chriſtlichen religion gemaͤß iſt/ vnd dariñen ſie mit den rechtgleubigen vber einſtimmen Etwas aber iſt falſch jrrig/ vñ dem waren glauben zuwieder/ darinnen ſie jhre eigene meinung halten/ vnd von den Orthodoxis diſſentiren, vnd ſolches ſo wol in Glaubens Artickeln/ alß in ſachen das Chriſtliche leben betreffend.
Zum Exempel.
GOtt iſt einig im weſen Dreyfeltig in Perſonen: die H. Schrifft iſt ein richtſchnur vnſers glaubens: der Bapſt iſt nicht der Kirchen Heupt: Wir ſind durch den todt Jeſu Chriſti mit Gott verſoͤhnet etc:
Vnnd: Wir muͤſſen den Glauben in Gottſeligen leben beweiſen/ Gott vnd vnſern nechſten lieben etc.
Das lehren einnechtig mit vns die Calvini Lehr in andern jrrigen puncten beyfallen/ vnd habens ſtattlich wieder die Jeſuiten außgefuͤhret.
Es folget aber nicht:
Dieſer vornehme Theologus hat in dieſen puncten von Wort zu Wort etliche bletter aus dem Calviniſchen Scriptore geſchrieben:
Ergo iſt er auch Calviniſch in andern Puncten:
So wenig als dieſer ſchluß richtig iſt:
Viel Calviniſten ſchreiben auß dem Catalogo teſtium veritatis Flacij, vñ dem Examine Chemnitij etliche ſachen:
Ergo ſind ſie Lutheriſch in allen andern ſtuͤcken.
Allein wan jemandts in denen ſtuͤcken/ darinnen ſie jhre eigenen jrthumb defendiren, jhnen beyfallen wolte/ vnd zu dem Ende jhre worte allegiere moͤchte er nicht vnbillig mit der ſuſpicion des Calvinismi graviret werden.
Nu zur ſachen: Lieber was iſts/ dz Johan Arnd auß dem Weigelio genom̃en vnd ſeinen Buͤchern einverleibet hat?
Es ſind 12. Capit. aus ſeinem Bettbuͤchlein Anno 1612.
Zu Hall ge. drucket/ darinnen angezeiget wird wie der Menſch ſich zum Gebet erwecken vnd auffmuntern ſoll.
Sieheſtu dz vom Gebett gehandelt wird/ einem ſolchen ſtuͤck/ davon recht auch falſchgleubige geſchriebẽn vñ geredet haben.
Solte nu deine folgerey kreftig ſein/ muſtu vor allen dingen beweiſen:
Dz Weigelius in dieſem ſtuͤcke etwz jrriges vnd falſches vorgebracht hette/ dahero auch billich H. Johann Arnd des jrthumbs bezuͤchtiget werdẽ koͤnt/ der ſich deſſelbigen theilhaftig gemacht habe.
Dz weiß ich wol/ dz Weigelius ein Schwenckfeldiſcher jrꝛgeiſt ſey/ vnd habe meine zuhoͤrer ſchon vor 2: Jahren davor gewarnet:
Auch iſt mir nit vnbewuſt/ dz die altẽ Kaͤtzer nirgend mehr jhr jrthumb eingeflicket/ als in jren Gebetbuͤchern/ wie von den Arianern Athanaſius: von den Valentinianern Irenæus, von den Marcioniſtẽ Tertullianus: von den Manicheern vnd Donatiſten Auguſtinus: von allen Kaͤtzern Epiphanius klaget/ es auch zu vnſern zeitẽ/ von ſehr vielen/ auch von Schwenckfeld ſelbſt practiciret wird:
Nicht weniger geſtehe ich/ das auch Weigelius in ſeinẽ Buͤchlein/ wie es zu Hall gedruckt iſt/ ſeine tauben mit einmiſchet.
Darumb hat H. Johan Arnd nit dz gãtze Buͤchlein Weigelij gelobet noch in ſeine Buͤcher gebracht/ ſondern nur dieſe 12 Capitel/ dazu in denſelbigen ſehr viel geendert/ vnd wz jrrig/ oder verdaͤchtig iſt daraus gemuſtert/ ſonderlich ſeine gefehrliche vnd harte reden gar caſſiret oder bißweilẽ gemildert/ wie ex col latione augenſche inlich kan erſehen werden.
Das er aber dz jenige wz darinnen zur erweckung der Andacht nuͤtzlich vnd erbawlich gefunden worden/ behalten vnd mit in ſeine Buͤcher es gebracht/ kan jm ſo wenig verarget werden/ als dem H. M.
Oſeæ Schadæo derdie Meditationes de vita & paſſione Chriſti, demptis erroribꝰ Pontificijs, oder dem H. Doctori Cramero der den Hortulum animæ à tribulis wie er ſchreibet & lolio ſolicitè repurgatum haben laſſen außgehen.
Vnd ſo wenig ſie dieſer vrſachen halben des Papismi, alſo wenig kan auch H. Johan Arnd wegen diſes puncts des Weigelianismi mit guten gewiſſen angeklaget werden.
Ferner wie feind der H. Arend den Schwenckfeldiſchen jrthuͤmen ſey/ vnd wie gar nicht er hierinnen mit des Weigelij ſchrifften vber einkomme/ das/ meine ich/ ſolte ja keines beweiſes beduͤrffen bey ſo viel Buͤchern vnd ſchrifftlichen bekentniſſen/ die H. Johan Arnd nu etliche Jahr an tag gegeben hat/ darinnen er auch der Schwenckfelder Lehr mit nahmen gedenckt/ vnnd ſie wiederleget.
Auch wuͤrdens zweiffels ohn die hochgelarte Herrn Theologi H. Doctor Balduinus, H. Hunnius, H. Gerhardꝰ, in jhren Schrifften/ darinnen ſie mit groſſen nutz der Kirchen Weigeli errores wiederlegẽ/ des H. Johan Arnd ſchrifften nicht verſchonet haben/ ſonderlich weil der tenebrio, ſo die ſchriften des/ vor 30. Jahren/ (wie die rede) geſtorbenen Weigelij leſt außgehen/ in dem tractat Weigelij/ deſſen titul iſt/ SOLI DEO GLORIA, zu ende pag. 80. vnter den Buͤchern die zum zeugnis moͤgen geleſen werden mit anzihet/ die Biblia/ vnd die Buͤcher vom wahren Chriſtenthumb/ ſein Paradißgaͤrtlein/ auch den Pſalter/ Paſſion/ Poſtill/ vnd Cathechiſmum/ die doch ſonſt gelobet werden.
Nichts deſto weniger damit ſo viel moͤglich dem verlaͤumbder das maul geſtopffet/ vnd einem jedern bekand werde/ dz Johan Arnd kein Weigelianer ſey/ wil ich mir in etlichen Haͤuptpuncten (den in allen were es zu lang) eine Collation des Weigelij vñ H. Arnds anſtellẽ/ hoffe auch nit jemand mit meiner arbeit zu offendirẽ.
1. Weigelij meinung vom Ebenbilde Gottes iſt gantz jrrig/ den ſtracks im erſten Capittel ſeines Gebetbuͤchleins lehret er/ das der Menſch ſey durch das Spiraculum vitæ zum volkommenem Bilde Gottes gemacht/ das wie ſein Vater GOtt/ alſo auch der Menſch nit mehr noch weniger/ allein nicht von jhm ſelber.
Das aber H. Johan Arnd hierinnen an derer meinung/ iſt nicht allein daher abzunehmen/ das er dieſe jrrige wortte vom erſten Capitel hinweg gethan/ ſon dern auch auß der lehre vom Ebẽbilde Gottes Cap. 1. lib. 1. p. 5.
Da er dieſe worte fuͤhret.
Darauß ſolte der Menſch GOtt ſeinen Schoͤpffer erkennen/ vnd ſich ſelbſt: den Schoͤpffer alſo/ das Gott alles waͤhre/ vnd dz Ewige hoͤchſte weſen/ von welchen alles ſein weſen hat/ auch dz alles weſeritlich were/ deſſen Bild der Menſch truͤge:
Denn weil der Menſch ein Bild der guͤtigkeit GOttes iſt/ ſo muß GOtt weſentlich das gut ſein. pag. 6.
Sich ſelbſt aber ſolte ď Menſch auß ſeinem Bildniß alſo erkennen:
Das ein vnterſcheid ſein ſolte zwiſchen dem Menſchen vnd GOtt/ ꝛc.
2. Weigelius lehret nicht recht von der Erbſuͤnde.
Dañ er ſagtparte 1. Poſtillæ pag. 57.
Das die Erbſuͤnde im N. Teſtament auffgehaben ſey.
H. Johan Arnd aber ſagt in der præfation/ das der jenige ſcopus der Buͤcher ſey/ den verborgenen/ angebornen grewel der Erbſuͤnde abzumahlen:
Vnd kan auch im gantzen wercke nicht wort genug finden dieſe heiloſe vergiftung vnſer Natur zubeſchreiben.
3. Von der Newen geburt macht Weigelius viel geplerres/ aber im grundt gehet all ſein quarck dahin:
Die Wiedergeburt geſchehe noch im Mutterleibe/ da GOtt durch ſeinen H Geiſt aller Menſchen auch der vngleubigen Heyden Kinder wieder gebaͤhret.
Es ſey ein jrꝛthumb des falſchen Propheten/ dz durch die Tauffe GOtt wiedergebehre: Nein/ die Tauffe bedeute nur die Wiedergeburt/ p 1. poſtill. pag. 57. Gleich wie die beſchneidung 74. beyde werdẽ am Leibe geuͤbet ohne wirckung.
78.
Vnd ſtatuirt auch vber dz regenerationem eſſentialem/ das wir muͤſſẽ weſentliche Kinder Gottes ſein/ vnd nicht imputatiui daruͤber er eine ſeltzame definition hat pag. 14. Dia logi.
H. Johan Arnd aber lib. 1. c. 3. p. 21 Beſchreibet die Newe geburth gar recht alſo:
Das die Newgeburth ſey ein Werck Gottes des H. Geiſtes/ dadurch ein Menſch aus einem Kind des Zorns vnd verdamniß/ ein Kind der gnaden vnd ſeligkeit wird/ aus einem Suͤnder ein Gerechter/ durch den glauben/ Wort vnd Sacrament/ dadurch vnſer Hertz ſinn vnd gemuͤt/ verſtand/ willen vnd affecten ernewert/ erleuchtet vñ geheiliget werdẽ/ jn vnd nach Chriſto zu einer newen Creatur.
Item p. 23. ſagt er es geſchehe durchs wort Gottes/ das ſey der ſame der newen geburt Iac. 1. 1. Pet. 1. Diß wort erweckt/ den Glauben/ vnd der Glaube helt ſich in diß Wort/ vnd ergreifft im Wort Jeſum Chriſtum/ vnd durch des H. Geiſts/ krafft vnd wirckung wird der Menſch newgebohren.
So geſchicht nu die Newe geburth alſo:
Erſtlich durch den H. Geiſt/ Joh. 3. Das nennet der Herr auß dem Geiſt gebohren werden.
Zum andern/ durch den glaubẽ 1. Joh. 5. Wer da gleubet/ das JEſus ſey CHriſtus/ der iſt auß GOtt gebohren.
Zum 3. durch die H. Tauffe Johan 3.
Es ſey den das jemandt wieder gehohren werde auß Waſſer vnd Geiſt. Et pag.
32. Alſo kompt die newe Geburt auß Chriſto in vns/ dazu auch das Mittel der H. Tauffe verordnet iſt. pag. 404. Auß dem Wort vnd Sacrament wird ein Newgeborner Menſch, Lib. 2. pag. 24.
Die Tauffe ſey die Thuͤre durch welche wir in die Chriſtenheit eingehen.
Beſche eine ſchoͤne danckſagung im Paradißgaͤrtlein p. 24. Lib. 4. p. 59 erklaͤret er den ſpruch Pſal.
110: Alſo werden noch heutiges tages durch den glauben vnd H. Geiſt Gottes Kinder gebohren/ ja durchs Waſſer der H. Tauffe vnd den H. Geiſt.
Das gehet vnbegreifflicher weiſe zu/ wie der Thaw auß der Morgenroͤte geboren: ja alſo muͤſten wir auß Gott gebohren werden.
4. Weigelius ſchwermet grewlich in der holdſeligen Lehr von der Geiſtlichen vereinigung der Gleubigen mit Chriſto.
Das wir alle mit einander mit GOtt/ nicht allein nach dem Geiſt weſentlich vereiniget werden ſondern auch nach dem Fleiſch vnnd Blut Leibhafftig p. 12. Dial.
H. Johan Arnd aber lehrt an vielen vnterſchiedlichen orten das ſolche Geiſtliche vereinigung geſchehe durch den Glauben/ vmb der Menſchwerdung willen.
Lib. 1. p. 95.
Nun iſt GOTTes Sohn nicht vmb ſeinet willen Menſch worden/ ſondern vmb vnſert willen/ auff dz er vns durch ſich ſelbſt mit Gott wieder vereinigte/ vnd des hoͤchſten gutts theilhafftig machte/ vnd vns wider reinigte/ vnd heiligte dan was ſoll geheiliget werden.
Wie nun GOtt in Chriſto iſt Perſoͤnlich:
Alſo muß auch GOtt mit vns durch den Glauben vereiniget werden/ vnd muß der Menſch in GOtt leben vnd GOtt in jhm/ in Chriſto/ vnd Chriſtus in jhm.
GOttes wille muß im Menſchen ſein/ vnnd der Menſch in Gottes willen leben.
Vnd muß alſo Chriſtus JEſus vnſer verderbten Natur artzney ſein/ ꝛc.
Sonderlich aber wil ich gebeten haben das 6. Capittel im 2. Buch fleiſſig zu leſen/ da er gar ſchon dieſen Punct vnd wichtigen Artickel tractiret.
Erinnere dich auch der wort des 3. Capiltels auß dem 3. Buch/ welche droben angezogen:
Das vns der Glau be vereinige mit Chriſto/ als eine Braut mit jhrem Braͤutigam. Oſeæ. 2.
Nirgendt/ nirgendt aber wirſtu finden/ dz Chriſtus mit vns Leibhafftig weſentlich vereiniget werde/ welches doch der Kern iſt aus welchem alle andere traͤume des Weigelij erwachſen.
Vnd das mercke nur wol.
GOtt gebe das durch ſolche vn Chriſtliche beſchuͤldigung dem H. Johann Arnd anlaß gegeben werde/ dieſe herrliche Lehre die er in allen ſeinen Schrifften treibet/ etwas außfuͤhrlicher aus GOttes Wort zuerklaͤren/ wie vns der H. Gerhardus in der Præfation vber des H. Authoris Poſtill gute hoffnung machet.
5. Weigelius ſagt/ das ohne dieſe Leibweſentliche vereinigung die imputatiua juſtitia nichts nuͤtze ſey p. 75 des Dialogi.
Die weſentliche inbabitationem nennet er nur ſalvificã, 38. Redet auch ſonſtẽ ſehr hoͤniſch davon/ dz wir wollẽ durch die zugerechnete gerechtigken Chriſti gerecht vñ ſelig werden/ vnd auf Chriſti kreiden zechẽ/ wie er mehr alß an einem ort ſaget/ ſonderlich inpræfatione Dialogi.
Dz aber der Herr Johan Arnd in dieſem hochwichtigẽ Artickel alſo reden ſolte wird auß ſeinen Buͤchern niemand darthun vñ beweiſen:
Wie herlich er redet vom handel der Rechtfertigung eines armẽ Suͤnders fuͤr Gott/ iſt droben geſagt.
Dieſes aber treibet der H. Johan Arnd fleiſſig das vns Chriſtus beruffen habe zur rechten/ jnnerlichen/ hertzlichen Buß vnnd bekehrung des Hertzens von der Welt zu Gott vnd alſo habe er vns vergebung der Suͤnden vnd die imputationem juſtitiæ die zurechnung ſeiner gerechtigkeit vñ ſeines Heil. gehorſams in krafft des glaubens zugeſaget vnnd verſprochen lib. 1. p 39. Item p. 156:
Ob du gleich noch viel ſchwacheit des Fleiſches fuͤhleſt/ vnnd nicht alles thun kanſt wie du gern wolteſt/ ſo wird dir als einem bußfertigen Menſchen das tewre verdienſt Chriſti zugerechnet/ vnd mit ſeinem vollkommenen gehorſam deine Suͤnde zugedecket.
Vnd alſo hat in ſolcher taͤglicher Buſſe/ wenn man von Suͤnden wieder auffſtet/ die imputatio meriti die zurechnũg des verdienſts Chriſti alle zeit raum vnd ſtatt.
Denn das jhm ein Gottloſer vnbußfertiger Menſch/ der die ſuͤnde weidlilch in jhm herſchen leſt/ vnnd dem Fleiſch ſeine luſt weidlich buͤſſet/ das verdtenſt Chriſti wolt zurechnen/ iſt vmb ſonſt vnnd vergeblich.
Dann was ſolte dem Chriſti Blut nutzen/ der daſſelbe mit Fuͤſſen trit.
Item p. 353. die imputatio gehet die Vnbußfertigen veraͤchter GOttes vnnd ſeines Worts nicht an.
Aber den bußfertigen wird der gantze verdienſt vnd gehorſam Chriſti zugerechnet als wen es ein Menſch ſelbſt gethan hette.
Nirgend/ nirgend wirſtu hoͤren/ das wie Oſiander vnnd Weigelius lehren wir durch eſſentialem inhabitationem Chriſti ſollen gerecht werdẽ parte 3. poſtill. p. 16.
6. Ob gleich Weigelius offtmals des Glaubens erwehnet/ ſo wird doch in allen ſeinen Buͤchern keine warhafte beſchreibung des glaubens gefunden.
Den baldt wirfft er alles in einander/ vnd ſpricht.
Dial. p. 14. & p. 38. Chriſtus/ Glaube/ Liebe/ etc. ſey alles ein ding/ vnd weiß ſo hoͤniſch vnſere Lehre durch zuziehen/ wan wir vnterſchiedlich hievon tractirẽ.
Kompts jhn den an einmahl den glauben zubeſchreiben/ ſo ſagt er:
Der Glaube iſt ein gehorſam hertze/ das ſich Gottes Wort vnterwirfft gantz gefangen gibt: Poſtil: p. 316.
In der beſchreibung aber des glaubens von H. Johan Arnd geſetzet kã nichts getadelt werdẽ.
7. Weigeliꝰ gibt in allen ſeinẽ Buͤchern fuͤr es ſey in dem Menſchẽ durch dz ſpiraculum vitæ ein eingepflantztes licht/ durch/ auß/ in welchẽ alle dinge koͤnnen erkant werden/ dz waͤhre die unctio die ſalbung in vns/ es waͤhre ſchon alles in vns/ auch die Biblia ſelbſt.
Offentlich bekentniß pag. 32. 34.
Es ſey ein naͤrriſch weſen dz dz wiſſen vnd erkentniß von auſſen auß durch die Bibel oder Predigten ſolte in vns getragen werden.
Ja ſagt er Dial p. 53. & 65.
Es wuͤrden vielmehr Menſchẽ ſelig vnd erleuchtet wenn nicht Prediger waͤhren.
Dar entgegen aber H. Johann Arnd lehret vber all dz contrarium.
Hoͤre nur einen oder 2. loca: Lib. 1. pag. 471. ſagt er/ das alle kraͤffte in vns blind vnd erſtorbẽ ſind & p. 461.
Es iſt zwar in Menſchlichen verſtande ein kleines fuͤncklein des natuͤrlichen Lichts vberblieben/ alſo dz der Menſch aus natuͤrlichem licht ſchleuſt/ es ſey ein Gott/ ein gerechter Gott/ wie alle Philoſophi ſchlieſſen/ aber das Geiſtliche leben nach Gott vñ ſeiner gerechtigkeit iſt in jhm gantz erſtorben.
Et p. 464: Auß dieſer erbblindheit vnd angeborner finſterniß/ quillet der Vnglaube vnnd zweiffel/ in welchen alle Menſchen von Natur ſtecken vnd derwegen GOTT ein grewel ſein.
Das wir aber durchs Predigampt erleuchtet werden/ weiſet er ſchoͤn im 3. Buch c. 10. p. 75. vnter andern alſo ſagend: Wo das Gnaden Liecht ſol ſcheinen/ da muß dz natuͤrliche Liecht vnter gehen/ dan die erleuchtung des gnadenlichts iſt vber alle ſinne vnd vernunfft.
Ja es wird durch die natuͤrliche ſinne vnnd fleiſchliche vernunfft verhindert.
Da ſieheſtu was der natuͤrliche Menſch in Goͤttlichen dingen vermag/ lauter nichts.
Wie aber das gnadenlicht/ gemeiner ordnung nach/ in der Seelen auffgehet/ da mercke.
Gott hat ein gnadenwort das laͤſt er verkuͤndigen/ vnnd wirckt durch daſſelbe/ vnd daſſelbige wort iſt Geiſt vnnd leben.
Mit welchen worten er gar zu widerfelt der außlegung Weigelij im Dialogo p. 33. Ingleichen lib. 4. p. 181.
Von der Loͤwin ſagt man/ das ſie jhre Jungen Todt gebehre/ vnd mit einem ſtarcken geſchrey erwecke vnnd lebendig mache: Alſo werden wir alle Geiſtlich Todt gebohren/ nemblich Todt in Suͤnden:
Aber der Loͤwe vom Stamme Juda/ der vberwunden hat/ macht vns durch das ſtarck geſchrey ſeines heiligen Worts Geiſtlich lebendig.
8. Weigelius verwirft den euſſerlichen Buchſtaben der Schrifft/ ſagt er toͤdte/ darunter er allen euſſerlichen gebrauch der Sacrament mit auffhebt/ die ſeiner meinung nach nur gegeben zum Zeugniß/ zum Gedaͤchtniß/ zur erinnerung.
H. Johan Arnd aber ſagt das nirgend nicht/ ſondern vberall dringet er darauff/ das was die ſchrifft euſſerlich gebeut/ muß jnnerlich im Hertzen empfunden vnd ins leben verwandelt werden.
9. Weigelius Lehret wan vns GOtt erleuchten ſoll/ vnd ſich vns offenbahren/ ſo duͤrffe man nicht viel ſpeculiren/ oder bedencken/ ſondern nur in SILENTIO COELESTI ſitzen mit warten harren/ vnd nur Beten/ in Offentlicher bekentniß p. 34. vnd fuͤrnemblich am Sabbat Tage: in Studio univerſali cap. 1. ohn die Bibel:
Dan/ ſagt er im erſtẽ Buch Erkenne dich ſelbſt p. 35.
Das du beteſt mit ernſt vnd Gott anruffſt vmb den verſtand/ darauff dringe ich/ vnnd dz fordert die warheit von allen.
Aber dz du dennoch vermeineſt/ du wolteſt das vrtheil/ oder die erkentniß erſt auß der Biblia nehmen/ vnd nicht auß dem H. Geiſt von oben herab/ ſo jrreſtu/ denn nicht die Schrifft gibt dirs/ ſondern Gottes Geiſt in dir/ welcher die ſchrifft dictiret hat/ ꝛc.
In der Gelaſſenheit/ darvon er einen gantzen tractat geſchmie det/ in dem er cap. 28. ſpricht:
Ein gelaſſen Menſch muͤße die Schrifft gantz gelaſſen/ vnd nicht vmb den Buchſtaben wiſſen/ ſondern eingehen in die krafft des HErren: als/ wenn einer etwas nicht verſtehet/ vnd gern ein vrtheil vornehmẽ wolte/ ſo ſolt er in der gelaſſenheit ſtehen/ dz iſt/ aus jhm gehen/ vnd mit ſeiner vernunft ſtill haltẽ/ vnd von Gott ſtrengiglich ſeiner kunſt begehren/ vnd hoͤren was jhm GOtt wird ſagen/ ſo werden jhm geſchwinde gedaͤchtniß einfallen.
Dieſelbe ſol er mit zeugnuͤſſen der heiligen Schrift bewehren vnd rechtfertigen.
Dz heiſt ja recht nach der Himliſchen Propheten art auff offenbarung warten.
NB.
Wenn nu ſolche woͤrter auch im H. Johann Arnd ſonderlich im 3. Buch dem Leſer begegnen/ muß er nit fort in die Haͤnde klopffen als habe er den Weigelium im Arnd gefunden/ denn die ſprache verrahte jhn/ ſondern er halte ſtille/ vnd beſinne ſich/ ob auch die woͤrter vnd phraſes in cinerley verſtande vnnd meinung von beyden gebraucht werden.
Da wird ſichs finden das ſie weit von einander ſein/ wie ichs kuͤꝛtzlich beruͤhren will.
Die ſtille des Hertzens/ erfordert ja H. Johan Arnd zur annehmung Goͤttliches Worts/ vnd verſtehet dadurch nicht das ſitzen in Winckel/ ſondern die verſchwigenheit/ tieffe Demut vnnd heilige groſſe begierde des Hertzens Lib. 1. pag. 365.
Da man ſeine Gedancken/ wort vnnd ſinne in dem Hauſe ſeines Hertzens behelt lib. 1. 236. Vnnd wird entgegen geſetzet der Weltlichen vnruh des Hertzens 1. pag 376. Deñ gleich wie die Muſica nicht kan im getuͤm̃el gehoͤret werden/ alſo auch nicht das Wort GOttes in einer vnruhigen Seelen.
Die Seele wird Gott deſto heimlicher/ ſo viel ſie von der Welt abgeſcheiden iſt Lib. 1. 240. & in præfatione lib. 3, 9.
Er verſiehet dadurch die Ruhe in Chriſto in einer geduͤltigẽ hoffnung lib. 2. p. 601.
Solches geſchicht durch den Glauben lib. 2.
Iſt dieſes Schwenckfeldiſch/ ſo wird in allen Predigten die Gemeine nicht recht vermahnet/ das ſie ein wenig mit jhren gedancken ſolle ſtille halten/ jhre Andacht allein hierauff richten/ vnnd was der art zu reden mehr iſt.
Ja woruͤber beſchweren ſich viel fromme zuhoͤrer mehr vnd offter/ als das der vnruhige Geiſt jhre gedancken offt zertrennet/ vnd wie der Wind ein koͤrnlein alſo auch er das Wort GOttes von jhren ohren vnnd hertzen hinweg wehet.
Was aber vor einen Sabbath H. Johann Arnd verſtehe vnnd wie vns GOTT darinne lehre/ berichtet er ſelbſt lib. 1. p. 422. Daher der alte/ heilige/ vnd Geiſtreiche lehrer Taulerus ſagt:
Wen ein Menſch ſich GOtt ergibt vnd leſt/ ſagt ab ſeinem willen vnnd Fleiſche/ ſo fehet der Heilige Geiſt jhn an zuerleuchten/ vnnd recht zu lehren/ weil er GOtte in ſeinem Hertzen den rechten Sabbath vnnd Ruhtag helt/ vnd feyret von boͤſen Luͤſten/ willen vnd Wercken.
Dieß ſoll verſtanden werden/ ſagt er ferner/ de ſtatu poſt eonverſionem, vnd von der taͤglichen erleuchtung vnnd vermahnung der newen gaben nach der bekehrung.
Vnd im 3. Buch am 1. cap. p. 3. ſagt er: der jnnerliche Hertzens Sabbath ſey eines ſolchen hertzens/ ſo durch den Glauben gereiniget/ vnd durch den H. Geiſt erleuchtet iſt.
NB.
Beſiehe auch pag. 16. 17. deſſelb. Buchs
Hierinnen wird ja nichts boͤſes geredet/ ſondern das rechte Sabbatum Sanctificationis erheiſcheit/ davon auch Hebr. 4. meldung geſchicht/ vnd wir allzeit ſingen:
Du ſolt von deinem thun laſſen ab/ Das GOtt ſein werck in dir hab.
Gelaſſenheit/ das wort wird von H. Johan Arnd auch gebraucht/ aber nicht auff Muͤntzeriſche vnnd Weigeliſche art/ ſondern wie von Taulero auch wol Herren Luthero in ſeiner Kirchen Poſtillen gebraucht wird: Sonderlich in der erklaͤrung der Epiſtel am Feſtage Stephani:
Vnd dazu gar ſelten/ den er offter die art hat/ Gotte ſich laſſen/ oder Gotte ergeben vnd gelaſſen ſein/ vnnd beſchreibt es lib. 1. pag. 7.
Daß es ſey ein bloß lauter leiden des Goͤttlichen willens/ das man GOTT alles in jhm wircken/ vnnd ſeinem eigenen willen abſagt.
Item p. 351. GOtt iſt vnſer ſeeligkeit anfang/ mittel vnd ende/ wenn wir nur Gott dem H. Geiſt nicht mutwillig wiederſtreben/ wie die halßſtarrigen Juͤden Act. 7 vnd Act. 13. Nu jhr dz wort Gottes von euch ſtoſſet etc:
ſondern mit vns handeln laſſen/ wie ein Artzt mit ſeinen patienten.
Welehes repetirt wird lib. 2. p. 117.
Solches aber iſt auch des Glaubens werck/ wie er lib. 3. c. 2. p. 12. außdruͤcklich bezeuget/ es ſey des glaubens eigenſchafft/ Gott von gantzem Hertzen getrewlich anhangen/ ſeine gantze zuverſicht auff Gott ſetzen/ jme von Hertzen vertrawen/ ſich jhm gantz ergeben/ ſeiner Barmhertzigkeit ſich laſſen/ mit GOtt ſich vereinigen/ eins mit GOtt ſein vnnd bleiben/ allein in GOtt ruhen vnnd ſeinen jnnerlichen Sabbath halten/ GOtt allein laſſen ſeine hoͤchſte begierde/ wunſch vnnd verlangen/ Luſt vnnd frewde ſein/ alle Creaturen außgeſchloſſen/ nichts wuͤnſchen/ nichts begehren denn GOTT allein/ als das hoͤchſte/ ewige/ vnendliche/ vollkommene Gutt/ das alles gutt iſt/ ohn welches kein wahres gut ſein kan in zeit vnd in ewigkeit vnd das alles in vnd durch CHriſtum Jeſum vnſern HErren/ welcher iſt der anfaͤnger vnd vollender des glaubens.
Dieſer Glaube iſis der vns zu vnſerm inwendigen ſchatz fuͤhret.
Siehe in ſolchem vnd keinem andern verſtande gebrauchet H. Johan Arnd der art zu reden GOtt gelaſſen ſein: nicht auff Enthuſiaſtiſch vnnd Weigeliſch, ſondern auf Tauleriſch davon Herr Johann Arndes weiter zuleſen in ſeiner Poſtill am 3. Sontag nach Epiphan.
Den wen wir vns GOtt alſo ergeben vnd laſſen/ ſo ehren wir GOTt: vnd gleich wie ein Knab jhm ſelber gelaſſen ſeine Mutter ſchendet Proverb.
29. 15.
Alſo wird GOtt durch vnſer wiederſtreben vervnehret.
Summa leufft da hinauß:
Wollen wir von GOtt gelehret ſein/ vnd ſein Wort nicht allein mit den Ohren ſondern auch im Hertzẽ hoͤren/ ſo muͤſſen wir kein weltgetummel im Hertzen haben/ ſondern durch wahren glauben mit vnſer Seelen zu GOTT ſtill ſein.
Pſalm 62.
Denn rechten Sabbath halten/ dz iſt durch wahren Glauben/ von allen boͤſen luͤſten/ willen/ vnd wercken feyren/ vnd in Chriſto ruhen.
Alſo in wahren lebendigen Glauben ſich GOtt laſſen/ vnd dem H. Geiſt Act 7. Vnnd ſeinem Worte nicht wiederſtreben Act. 13.
Hie wird ja niemand verneinen koͤnnen.
Das hjerin alles recht vnd gut gelehret ſey/ vnd ein jeder wuͤnſchen ſolle/ das er mit ſolchem Hertzen zum gehoͤr oder leſung Goͤttliches Worts kommen moͤge.
Hoͤre nun ferner was er durch dz leſen vnd offenbahren verſtehe/ das ſolchen Chriſten von GOtt wiederfehret.
Lib. 2. p. 72. redet er alſo:
So ſollen wirs an vnſern fleiß nicht mangeln laſſen/ die faulheit vnd ſicherheit vns auß den augen wiſchen/ wie David ſpricht.
Ich kom fruͤhe vnd ſchrey/ auff dein Wort hoffe ich.
Ich wache fruͤe auff/ dz ich rede von deinem Wort.
Davon ſtehet ein ſchoͤner ſpruch Eſa. 50. der wol zu mercken: Der HERR weckt mich auff alle morgen/ vnd er weckt mir das ohr/ das ich hoͤre wie ein Juͤnger:
Vnd im Hohenlied Salamonis am 4. Cap.
Ich ſchlaffe aber mein Hertz wachet/ vnd hoͤre die Stimme meines freundes der anklopffet.
Mit dieſen worten werden wir auch erriñert der Vaͤterlichen vorſorge vnd freundſeligkeit des freundlichen gnaͤdigen GOttes/ wie gern er mit den Menſchen vmbgehe/ mit jhnen handele vnd wandele/ mit jhnen rede/ ſie vnterweiſe vnd lehre/ darumb das er vns ſeinen Sohn zum Lehrmeiſter/ zum Himliſchẽ Doctorẽ vnd Præceptorẽ verordnet hat.
Dieſes iſt vns fein fuͤrgebildet in dem ſchoͤnen Exempel vnd bilde da dz Kind JEſus im Tempel zu Jeruſalem lehret.
Das iſt nicht geſchehen vmb des Juͤdiſchen Tempels willen allein/ der nu zerſtoͤret iſt/ ſondern es iſt geſchehen erſtlich vmb des Geiſtlicheu Jeruſalems willen/ welches iſt die H. Chriſtliche Kirche/ da will er allein lehrer ſein durch ſein Wort vñ Geiſt: Vnnd dan vmbs Tempels willen vnſers Hertzens.
Darinnen wil er auch lehren/ troͤſten/ erleuchten/ heiligen/ fragen/ antworten/ reden/ durch heilige Gedancken vnnd Hertzliche Andacht.
Pſ. 119.
Vnd das iſt ſein Lehrampt in vnſern Hertzen.
Darumb er auch gantz troͤſtlich ſpricht:
Was iſts das jhr mich geſucht habt?
Wiſſet jhr nicht das ich ſein muß/ in dem das meines Vaters iſt/ das iſt/ in dem beruff vnd Ampt/ welchs mir mein Vater befohlen hat.
Solch Ampt hat er ja noch/ vnd verrichtet es noch zur rechtẽ hand GOttes alß vnſer einiger hoher Prieſter.
Er verrichts aber auff Erden durch ſein Wort/ dadurch er auch inwendig in vnſern Hertzen Predigt durch den H. Geiſt/ vnd gnedige erleuchtung/ ohne welche die euſſerliche Predigt kraftloß vnd vnfruchtbar iſt.
Von der offenbahrung/ ſagt er Lib. 2. p. 27.
Werden wir jhn lieb haben/ ſo werden wir durchs Gebet alles von jhm erlangen/ wie er ſpricht:
Wer mich lieb hat dem wil ich mich offenbarẽ.
Oder freundlichẽ/ holdſeligẽ lieblichen/ offenbarung im Hertzen/ durch empfindung Himliſcher frewde/ troſt/ weißheit vnd Erkaͤntniß.
Noch deutlicher haſtu es Lib. 3. p. 106. 107. Gleich wie nun die liebe vnd freundſchafft zwiſchen frommen Menſchen ein geſpraͤch machet vnd vervrſachet vnter jhnen ſelbſt: Alſo ſo du GOtt hertzlich liebeſt/ wirſtu ſeine Stimme in dir hoͤren.
Denn wer mich liebet ſpricht der HERR Joh. 14 der wird mein Wort hoͤren nit allein in euſſerlichen verſamblungen vnnd Kirchen/ ſondern in dem rechten Tempel des Hertzens.
Denn wens daſelbſt nicht gehoͤret wird/ wird das außwendige nicht viel fruͤchte ſchaffen.
Darumb iſt jm daran gelegen/ dz du Gott liebeſt auff das du jhn hoͤreſt in deinem Hertzen mit deiner Seelen reden.
& p. 107 Wirſtu jhn nu hertzlich lieb haben/ ſo wirſtu manch ſuͤß wort in deinẽ hertzen von jhm haben vnd hoͤren.
Denn er ſpricht ja Joh. 14. wer mich liebet dem wil ich mich offenbaren.
Dieſe offenbarung geſchicht durch eroffnung des verſtandes/ durch erleuchtung des hertzens/ durch den Geiſt der weißheit vnd erkentnis/ der ſterck/ krafft verſtandes vnd furcht GOttes:
Sonderlich aber durch eroͤffnung der inwendigen augen/ damit du Chriſtum ſiheſt vnd verſteheſt.
Dieſes aber deſto beſſer zuverſtehen/ ſo laß dir lieb ſein das 27. 28. 29. & ſeq cap. des 2. Buchs/ in welchen der grundt dieſer holdſeligen lehre/ gewieſen wird/ ohn welcher betrachtung auch unnd verſtand das 3. Buch nicht wol verſtanden wird/ nach eigener erinnerung H. Johan Arnds lib. 3. p. 3.
Solche empfindung geſchicht auch nicht im Traum oder langeweile/ ſondern durch betrachtung des worts: Lib. 3. p. 49.
Es kan aber wol erwecket werden durchs wort/ das wir im Hertzen ruffen mit der heiligen Monica: Evolemus, evolemus ad æterna gaudia.
Daher kommen alle ſeutzen der Heiligen die vnaußſprechlich ſind.
10. Endlich vnd zum letzten:
So gleubet Weigelius es werde noch vorm Juͤnſten Tage der HErr Chriſtus das newe Jeruſalem vnnd ſein Reich auff Erden auffrichten/ alſo dz wir alle vnter jhm von GOtt gelehret/ keines Predigers nicht beduͤrffen/ keines Propheten/ da werdẽ keine Diebe/ Moͤrder/ Hurer/ Spiler/ Sauffer/ falſche Buͤcher ſchreiber/ falſche Obrigkeiten in den fewrigen Pfuhl geworffen werden: vnd verdreuſt jhm/ das die Weltgelehrten ſolche Lehrer Chiliaſten nennen: part: 3. poſtillæ pag. 38. 39.
Er nennet es Aureum ſeculum, die guͤldene zeit/ die zeit des heiligen Geiſts/ p. 46.
Wie gefelt diß H. Johan Arndten? hoͤre Lib. 2. p. 518.
Die gantze Offenbarung Johannis bezeuget/ dz der Antichrift biß zu der letzten zukunfft des HErren verfolgen werde/ die Kirche Chriſti/ da der ſtreit entlich auff gehoben wird/ vnnd der Drach neben den falſchen Apoſteln in den Helliſchen fewrigen Pful verworffen wird.
Darumb ſoll jhm niemand ſelbſt Guͤldene traͤwme machen/ vnd beſſerung hoffen/ ſondern ſich zur gedult ſchicken/ vnd bereiten.
Bißhero gnug/ vnnd vieleicht zu viel von dem erſten theil der Frage.
Darauß handgreifflich zuvernehmen.
Das weder einerley Lehre/ noch wort verſtand beym Weigelio vnd H. Johan Arnd zufinden:
Sondern viel mehr/ koͤñen vnd moͤgẽ auß den Buͤchern H. Johan Arnds/ dieſe obgeſetzte/ vnnd alle andere noch hinderſtellige/ Phantaſtiſche jrrige meinungen vnd Treume des Weigelij vnd ſeines anhangs/ als Nagelij, Ezechiel Meths vnd vnſerer benachbarten vnd andere deßgleichẽ ſchlags welche ſich auch auffs Neuwe Teſtament vnd Kirchen Poſtill Lutheri beruffen/ mit ſatten grunde wiederlegt werden.
Mit was gewiſſen kan den beſtettigt werden/ Weigelius vnd Johan Arnd liegen vnter einer Decken/ vnd waͤhren Bruͤder eines Ordens?
Dieſes wird nur geſucht das durch ſolch bezuͤchtigen nuͤtzliche Buͤcher aus den Haͤnden gebracht wuͤrden.
Anlangendt Taulerum, gruͤndet ſich Weigelius nicht weiter darauff als jhm in ſeinen Kram̃ dienſtlich/ wie er ſelbſt bekennet lib. 2. Gnothi Seauton p. 110:
Taulerus vnd Theologia Germanica, beſchreiben einen rechten Chriſten/ wiewol viel jrrthumb daneben mit ein laͤufft/ ſonderlich im Taulero.
Es kan aber Taulerus durch des Weigelij commendation nicht ſo ſehr verkleinert werden/ als durch des H. Lutheri glaubwirdige vnnd zu vnterſchiedenen Jahren wiederholte judicia iſt erhoben worden/ halte das vnnoͤtig alle hieher zuſetzen/ laß dich an einem begnuͤgen ex tomo 1. Epiſtolarum, Epiſt. 23.
ad Spalatinum:
Si te delectat, puram, ſolidam, antiquæ ſimillimam Theologiam lege re, in Germanicâ linguâ effuſam: ſermones Joh. Tauleri prædicatoriæ profeſſionis, tibi comparare potes:
cujus totius epitomen ecce hic tibi mitto.
Neq́; n. ego vel in Latina vel in noſtra Lingua Theologiã vidi ſalubriorẽ & cum Evangelio conſonantiorem.
Tom. 2. vber den 5. Pſal heiſt er jhn Hominem Dei.
Tom: 2. Ion: in Pſalm.
5. Hinc Taulerus Homo Dei &c,
Welches herlich vnd ſchoͤn zeugniß darumb nicht kan verworffẽ werden/ weil es Lutherus in den erſten Jahren/ da er noch angefangen zu reformiren/ gefellet hat.
Denn 1. auß dem fundament wuͤrde alles verworffen werden oder verdechtig ſein/ was er anfaͤnglich beſchrieben hat/ wen es gleich mit der warheit vbereinkompt.
2.
Er hat ſein judicium nirgendt geendert noch jrgend wo von Taulero ſchimpfflich geredet/ wie wol von andern Patribus.
3. Ja eben darumb ſolt diß zeugnis viel lieber vnd mehr bey vns gelten/ den ſonſten wuͤrde es menniglich dafuͤr halten/ er lobe jhn nur deßwegen/ weil Taulerus wider alle Schul lehrer met H. Luthero vberein ſtimme/ das der Suͤndige Menſch die aller elendeſte Creatur ſey/ vnd koͤnne jhr mit ſeinen guten wercken nichts verdienen noch helffen/ ſondern wir muͤſten in wahren Glauben GOtt dem lieben Vater opffern Chriſti vnſchuͤldiges Leiden fuͤr vnſer verſchuldetes leiden: ſeine vnſchuͤldige gedancken/ fuͤr vnſere ſchuͤldige gedancken:
Seine heilige wort fuͤr vnſere ſchuͤldige wort/ vnd alſo all ſein thun/ ſein armuth/ ſeine gedult/ ſanfftmuth vnd liebe fuͤr alles daß das euch gebricht inwendig vnd außwendig/ vnd durch dieſe ſichere Pforttn in das ewige erbe gehen/ wie er ſchreibet in der Predige von vnſer Frawen Himmelfahrt.
H. Johan Arnd beſchreibet den ſcopũ Theologiæ Taulerianæ mit nach folgenden worten lib. 3 p. 5.
Weil die gantze H. Schrifft auff das Hertz des Menſchen ſiehet vnnd dringet/ ſo iſt die gantze Theologia Tauleri auff den inwendigen Menſchen gerichtet/ vnnd auff den jnnern grund/ das man GOtt vnd dz Reich- GOttes in demſelben lauter haben/ ſuchen vnnd finden muͤſſe.
Daß iſt:
Was die H. Schrifft vnd Rechtmeſſige erklaͤrung der Schrifft außwendig handelt:
Das ſol im Hertzengrunde/ in ď that vnd in warheit alſo befunden werden.
Darzu iſt von noͤthen dz einkehren zu ſeinem eigenen grunde.
Vnd je mehr man nu von der Welt außgehet in ſich ſelbſt je mehr gehet man zu Gott ein in ſeinen ewigen vrſprung.
Vnd je mehr dz ein wahrer Chriſt thut/ je mehr ſich dz Reich Gottes vnd verborgene ſchatz in jm ereuget.
Hactenus Johan Arnd.
Das muß aber nur verſtanden werdẽ de ſta tu poſt cõverſionẽ wie ers außdruͤcklich lib. 1. pag. 395 & 422. bezeugt.
Wer da gruͤndlich wiſſen wil mit was vnverſchamter Stirn Welgelius vnd ſein anhang ſich auff Taulerum beruffe:
Der kauffe jhm vmb wenig groſchen das Buͤchlein deſſen Titul iſt:
Tauleri Chriftliche lehre von den Fuͤrnembſten Haͤupſtuͤcken der H. Schrifft/ vnd ſonderlich wie er ſeine Zuhoͤrer auff Chriſtum gewieſen/ vnd dagegen die Baͤpſtiſche jrrthumb geſtrafft habe.
Zuſam̃en gezogen vom M.
Petro Glaſern Predigern zu Dreßden.
Vnd daſelbeſt gedruckt Anno 1583.
Cum gratia & Privilegio.
Was ferner von der Deutſchẽ Theologia eingewendet wird/ die Weigeli, zum offtern anziehet vñ gleichwol von H. Johan Arnd auch ſo geliebet wird dz er ſie auch zum Druck befordert/ iſt ja gewiß keiner antwort werth.
Denn nïcht H. Johan Arnd ſondern der H. Lutherus iſts der die Deutſche Theologiam zu aller erſt zu Wittenberg drucken vnnd mit einer ſchoͤnen Vorrede gezieret:
Vnnd wird doch niemand gefunden der des Weigelianiſmi den H. Lutherum beſchulden duͤrffe.
Eins kan ich nicht vmbgang haben hie bey zu ſetzen/ wie ſehr ich ſonſten zum ende eile/ was der Beruͤhmte vnnd vortreffliche man H. Michael Neander, in der præfation ſuper Erotemata Græcæ linguæ ſetzet pag. 311. ſeq. mit dieſen worten:
Theologiam Germanicam Lutherus edidit Anno 1528. in 80. hoc titulo:
Theologia Deutſch/ das iſt/ ein Edles vnd ſchoͤnes Buͤchlein/ ꝛc. Darauff ziehet er an etliche worte auß der præfation Lutheri vnnd beſchleuſt.
Atq́; hæc Lutherus præclararè & divinè von dem loſen kleinen Dreckbuͤchlein von Fuͤnffbogen/ quem de mille Theologis non curat, nec ullo numero dignum eſſe judicat: do weder Philoſophia, Dialectica, Ariſtoteles oder Hermogenes mit jhren artificijs innen ſind:
Kunſt iſt nicht darinnen zu finden aber Geiſt/ warheit/ troſt/ lehr vnd Leben.
Ubi in ſingulis vocibus ſunt ſingula pondera ſpiritus, Doctrinæ & conſolationis potenter vivæ ac efficacis.
Quis verò Patrum, inquis, & Doctorum conſcripſit iſtum libellũ ita à Luthero commendatum?
Cuſtos ein Kirchner.
Adeo non opes, potentia, dignitates, tituli, gradus, doctrina multiplex magna & varia, non ingenium exellens eloquentia aut ſapientia (quæ ſæpe plꝰ obſunt quam proſunt Theologis) faciunt Theologum & Chriſtianum: ſed Dominus de cœlo, ipſe creat & promovet ſine ceremonijs pompoſis & ſolennibus, per aſſiduam ſcripturę lectionem, tractationem & meditationem, etiam ædituum &c. Nemo Chriſtianꝰ legens illum libellum, non poteſt non cum admiratione obſtupeſcere ſuper illa opulentia gratiæ & ſpiritus quam in medijs denſiſſimis tenebris Dominus opulenter tamen effudit in pectus comtempti æditui.
Wie hat er doch die augen ſo tieff in die ſchrifft geſtecket.
Hactenus Neander.
Das lautet viel anders/ als ich mir habe ſagen laſſen/ vnd wil dir hierinnen gern beyfallen.
Allein zu guter letzt moͤchte ich noch eins gerne beantworten ſehen/ welches mir jtzo allererſt in den ſinn kompt.
Was iſts?
Sage es mir im Nahmen GOttes frey herauß vnd ſey von mir eines beſcheidenen vnterrichts gewertig.
Weil H. Johan Arend von wahrem Chriſtenthumb ſchreibet/ ſo geluͤſtts etliche zuwiſſen:
Ob er das alte oder ein newes Chriſtenthumb erfordere/ vnd ſprechen ferner:
Iſts das alte?
ſo wiſſen wir es ſchon/ hoͤren auch in allen Predigten davon/ doͤrffens von jhm nicht lernen: vnnd ſeind alſo ſeine Buͤcher nicht noͤtig:
Iſts das Newe ſo begehren wirs nicht/ vnd ſind alſo ſeine Buͤcher ſehr ſchaͤdlich.
Lieber ſage nun/ wie dieſer ſtrich ſey außzunehmen.
Antwort:
DV lieſeſt oder hoͤreſt ja ſelbſt dz H. Johan Arend von wahrem Chriſtenthumb ſchreibe/ vnnd weil dieſelbige Leute derer argumentum du einfuͤhreſt/ ſo viel muͤſſiger zeit nicht haben koͤnnen/ oder auß andern vrſachen jhnen nicht nehmen/ die Buͤcher durch zuleſen/ vnnd wollen dennoch frey davon vrtheilẽ/ ſo moͤchte ich wol wuͤnſchen das jhnen zu gut ein klein Handtbuͤchlein verfertiget wuͤrde/ darin die gantze lehre dieſer Buͤcher Summatim hegriffen were.
Damit aber etwz hierinne jhnen moͤge geholffen werden/ wil ich nur ein wenig hievon meldung thun dz vbrige andern anheimb ſtellende
Die beſchreibung des Chriſtenthumbs beruher in dieſen Puneten.
EIn Chriſt heißt der auß dem Geiſt Wort vnd Sacrament new gebohren iſt/ als auß Chriſto/ der an Chriſtum gleubet/ vnnd in Chriſto lebet.
Denn wie ein Kind auß ſeinem Vater gebohren wird/ alſo ein Chriſt auß GOtt vnd Chriſto durch den Glauben. lib. 1. p. 404.
Darumb ein gleubiger Chriſt ſein/ iſt ein hoher Nahme vber alle Namen in der Welt vnd vber alle Staͤnde vnd Empter/ vber alle Zeit/ Orth/ Geſetz/ vnd vber die gantze Welt.
Wiederumb aber ein wahrer Chriſt ſein im leben/ iſt der aller niedrigſte Nahme vnter allen Nahmen in der Welt.
So hoch nun der Glaube einen Chriſten vber alles erhoͤhet/ ſo tieff erniedriget die liebe einen Chriſten vnter alles/ welches du fein verſtehen kanſt/ wann du das H. Leben Chriſti betrachteſt.
Welches iſt ein heller ſpiegel der liebe vnnd aller Tugend vollkommener Grad. lib. 2. c. 11. p. 152.
Rom. 10. Chriſien Nahme iſt vber alles was in der Welt iſt/ vnd hinwider vnter al len dingẽ in der Welt.
Weil aber nicht der Nahme ſondern ein Chriſtlich leben beweiſet einen wahren Chriſten lib. 1. p. 226.
So muß jhm ein Chriſt vorſetzen ſeinem Namen genug zu thun/ als ob er erſt heut were ein Chriſt worden vnd ſol taͤglich darnach ſeutzen/ das er nicht ein falſcher Chriſt ſein moͤge.
Wie ein jeglicher der beruffen iſt zu einem Ampt ſich befleiſſigen muß ſeinen beruff genug zuthun/ vnd ſolcher vorſatz guts zuthun kompt auß dem H. Geiſt/ vnd iſt die vorlauffende Gnade Gottes die alle Menſchen locket reitzet vnd treibet/ lib. 1. p. 230. Kompt auß den wahren ſeligmachenden glauben der das gantze Hertz reiniget vñ ernewret.
Bey dieſem vorſatz muß es auch nicht bleiben/ ſondern er muß ins werck geſetzet werden/ dannen hero ſagt H. Johan Arnd:
Es beſtehe das Chriſtenthumb in erweiſung des rechten lebendigen thetigen Glaubens/ durch rechtſchaffene fruͤchte der GOttſeligkeit/ durch fruͤchte der Gerechtigkeit:
Item das wir darumb nach Chriſti Namen genennet ſind/ dz wir nicht allein an Chriſtum glauben/ ſondern auch leben ſollen/ vnd Chriſtus in vns.
Item: dz die wahre Buſſe auß dem jnnerſten grund des Hertzens gehen/ das Hertz/ ſinn/ Muth/ muͤſſe geendert werden/ das wir Chriſto vnd ſeinem H. Evangelio gleichfoͤrmich werdẽ præfa.
l. 1.
Denn dz ſey kein Chriſt in dem des HErrn Chriſti Leben nicht iſt/ Chriſti leben iſt die rechte lehre/ vñ vnſer recht Buch des Lebẽs.
Dem muß im Glauben vñ leben gefolget werden l. 1. c. 11. p. 91. Chriſti leben iſt ja ohn jemands wieder ſprechen das beſte/ darumb ſoll es auch dz liebſte ſein.
Ach were das nicht ein Edler Menſch in welchem Chriſtus alles wirckte/ deſſen wille Chriſti wille were/ ſeine gedancken Chriſti gedanckẽ/ ſein ſinn Chriſti ſinn wie S. Paul. ſagt. 1. Cor. 2.
Wir haben Chriſti ſinn/ ſeine Rede vnnd Wort CHRIſti Wort p. 96.
Ob wirs nun wol in dieſer ſchwaheit nicht koͤnnen zur vollkommenheit bringẽ/ ſo ſollen wir dennoch darnach ſtreben/ darnach ſeufftzen/ vnd daſſelbe von Hertzen wuͤnſchen/ das Chriſtus vnd nicht der Sathan in vns Leben vñ ſein Reich in vns haben moͤge p. 97.
Was iſt aber nun Chriſtus vnd ſein Leben?
NIchts anders den eitel reine/ lautere/ Gottes vnd Menſchen liebe/ freundligkeit/ Sanfftmut/ Demuth/ Gedult/ Gehorſam̃ biß zum Todte/ Barmhertzigkeit/ Gerechtigkeit/ warheit/ Reinigkeit/ Heiligkeit/ verſchmehung der welt vnd aller Weltlichen ehre/ Reichthumbs/ wolluſt/ verleugnung ſein ſelbſt/ ein ſtetig Creutz/ Leidẽ/ truͤbſal/ ein ſtetig Sehnen/ ſeufftzen nach dem Reich Gottes/ vnd eine embſige Begierde zu vollbringen den willen GOttes p. 87. lib. 1.
Es kan aber niemandt in Chriſto leben er muß zuvor jhm ſelbſt vnd der Welt abſterben/ dan wer jhm ſelbſt abſtirbt der ſtirbt der Welt/ p. 122.
Was nun dieſe art zu reden die dem H. Chriſto vnd den Apoſteln gemein iſt bedeute vñ in ſich begreiffe dz lehret er in vnterſchiedlichen Capitteln/ ſonderlich des erſtẽ Buchs da er auch in ſpecie anzeigt/ wie ein Chriſt der zeitlichen Ehre/ Herrligkeit/ Wolluſt/ reichthumbs/ frewde/ geſelſchafft recht vnd Chriſtlich gebrauchen ſolle/ Das es ſeinem Chriſtenthumb nicht hinderlich ſey/ welches alles hiher zuſetzẽ zu weitleufftig ſein wuͤrde.
Vnter Tauſent Chriſten aber iſt kaum einer zu der vollkommenheit gekommen das er der Welt ſo abſterbe/ das er jhr nicht mehr begehre zugefallen lib. 3. p. 162. Dan es iſt zu ſchwer wegen der Erbſuͤnde lib. 3. p. 145. Dannenhero es heiſt Chriſti Joch/ vnd vnſers fleiſches Creutzigũg. lib. 1. 480.
Darumb wil dawieder geſtritten ſein/ wie denn dz Chriſtenthumb nichts anders iſt als ein ſtetiger Kampf wieder die Erbſuͤnde vnnd außfegung derſelben durch den H. Geiſt vnd wahre Buſſe p. 460.
Wie davon das 10. Capittel gar ſchoͤn redet.
Solches alles aber koͤnnen wir auch nicht thun/ ohn huͤlffe vnd beyſtand des H. Geiſtes.
Davon zu leſen lib. 1. p. 277.
Niemand kan ein Chriſt ſein in welchem Chriſtus nit lebet: Ein ſolch Leben muß von jnnen auß dem Hertzẽ vnd Geiſt gehen/ wie ein Apffel auß der jnnerlichen gruͤnenden krafft des Baums.
Denn der Geiſt Chriſti muß das leben regieren vnd Chriſto gleichfoͤrmich machen wie Paul.
Roͤm 8. ſpricht:
Welche der Geiſt GOttes treibt die ſind Kinder GOttes/ vnd die den Geiſt GOttes nicht haben die ſind nicht ſein.
Was nun fuͤr ein Geiſt den Menſchen inwendig treibet vnd beſitzet/ ſo lebet er außwendig/ darumb zu einem rechten Chriſtlichen leben der H. Geiſt hoch von noͤthen iſt.
Denn ein jeglich leben gehet auß dem Geiſt es ſey gut oder Boͤſe/ darumb hat vns der H. Chriſtus befohlen vmb den H. Geiſt zu bitten/ vnnd er hat vns denſelbigen verheiſchen vnnd er iſt der Geiſt der vns in Chriſto lebendig machet.
Gleich wie nun das die wahren Chriſten ſind die durch wirckung des H. Geiſtes vnd wahren Glauben in dem HErrn Chriſto leben: Alſo ſind das falſche betrogene Chriſtẽ diemuthwillig ſuͤndigen vnnd im Sathan leben.
Davon droben in der frage von der Buſſe außm 1. Buch p. 77. lib. 1. p. 88.
Es ſind falſche Chriſten/ die ſagen:
Ja/ Ja/ HERR/ HERR/ vnd ſind inwendig die boßhafftigſten Menſchen/ vnnd thun doch nicht was der Vater befohlen hat.
Von denen ſagt S. Paulus.
Sie haben einen ſchein/ aber ſeine Krafft verleugnen ſie/ was iſt aber der krafft der Gottloſen verleugnen anders dan den Glauben vñ Chriſtum verleugnẽ:
Ein Heyde ſein vnter dem Chriſtlichen Nahmen/ darumb nennet ſie Paulus Kinder des Vnglaubens/ die keinen Glauben haben.
Darumb wird er die ſo ſich Chriſten genennet haben/ vnnd nicht Chriſtliches gethan haben wiederumb verleugnen vnd ſprechen Ich kenne wer nicht.
Vnnd dieſer falſchen Chriſten Heucheliſch leben hat dem H. Johann Arnd vrſach gegeben dieſe Buͤcher zu ſchreiben/ lib. 1. præfa:
Vnd das gantze Chriſtenthumb abzumahlen/ ob gleich nicht alles vollkommen/ oder alſo das nichts deſiderirt, werden koͤnne. lib. 3. præfa:
Auß dem allẽ ſteheſtu dz H. Johan Arendt nicht ein new oder falſch Chriſtentumb lehrt/ vmb welches willen die Buͤcher zu verwerffen weren/ ſondern dz erſte vnd vhralte wahre/ welches in der erſtẽ Kirchen gewiſen/ vnd numehr bey nahe gantz vergangen iſt.
Denn ſage mir iſt leider GOttes der meiſten Chriſten leben faſt nicht gar wieder Chriſtum wie er beweiſt/ c. 11. l. 1.
Wo iſt die alte lauterkeit des Glaubens?
die alte freydige bekaͤntnuͤß?
Die alte beſtendigkeit in hoͤchſter verfolgung?
Wor iſt der alte eyffer zur warheit?
Wo iſt die alte devotion bey verrichtung des Gottes dienſts/ ſonderlich der H. Tauffe vnd des H. Abendmahls?
Wo iſt die alte Kirchen diſciplin?
Wo iſt die alte Meſſigkeit in Eſſen vnd trincken davon Tertull. in apologetico?
Wo iſt die alte liebe vnnd Hertzliches Muleiden gegen die Armut/ davonſie jemals Chreſtiani genennet werden?
Wo iſt die alte Trew/ warheit/ auffrichtigkeit?
Wo wo?
Es ſey fern von mir jemand zu verdam̃en:
Aber oͤffentlich muß ich das beklagen/ welches fromme Chriſten heimlich beſeufftzen vnd beweinen/ vnd gern geendert ſehen wolten.
Vnnd wie daßſelbige von allen trewen Predigern in jhren Predigten geſchiehet:
Alſo iſts auch recht das es in Schrifften von denen geſchehe/ die Gott mit mehren Gaben vor andere geziehret hat/ nach dem Exempel der lieben alten.
Alſo ſchreibt G. Nyſſenus einen tractat:
Quid nomẽ Chriſtianorũ ſibi velit tomo. 1. operum.
Auguſtinus, de Doctrina, diſciplina & vita Chriſtiana, item de nomine Chriſtiano ſerm.
215. 216. de Sanctis. Hieron. de ratione pie vivendi ad Cleantiam. H. Savanorola de ſimplicitate vitæ Chriſtianæ &c.
Dieſer GOttſeligen Maͤnner heilſam Buͤcher ſind gleichwol fuͤr noͤtig vñ nuͤtzlich gehaltẽ worden/ ob man ſchon damals auch wuͤſte/ was das wahre Chriſtenthumb were/ welches auch rechtſchaffen geſcherffet ward in allen Predigten/ wie mit luſt in der lieben Vaͤter homilien zuleſen.
Warumb ſoll denn des H. Joh. Arndes wolgemeinete arbeit ſo vbel außgeleget/ vnd mit ſo ſchlechten danck angenommen worden?
Aber zu letzt frage ich wieder:
Der H. Doctor Mentzerus,, Balduinus, Hunnius, vnd andere ſchreiben jetzt ſchoͤne Buͤcher von der Perſon Chriſti/ vom H. Abendmahl/ vnd was ſonſten mehr.
Nach deinem Exempel ſchließ ich auch: Entweder ſie bringen die alte Lehre oder eine newe:
Iſts die alte/ ſo wiſſen wir ſie ſchon/ auß vnſeren Catechiſmo/ vnd anderen Buͤchern/ hoͤren auch davon in allen Predigten/ dorffens von jhnen nicht lernen/ vnd ſind jhr Buͤcher nicht noͤtig:
Iſts eine newe Lehre/ ſo begehren wir ſie nicht/ vnd ſind jhre Buͤcher nur ſchaͤdlich?
Lieber antworte hie auff/ vnd wiſſe das womit du dieſen nichtigẽ ſchluß vmbſtoͤſſeſt/ eben damit dein vorgewendtes argument beantwortet iſt.
Beſchluß.
SO haben nun der guͤnſtige leſer vnd ſonderlich die Chriſtliche Evangeliſche einwohner dieſer guten Stadt Dantzig vnnd meine geliebte Zuhoͤrer/ aus denen im gantzen Buͤchlein beygebrachten gruͤnden guter maſſen zu erſehen:
Ob die Buͤcher Johann Arndts von wahren Chriſtenthumb vieler Ketzeriſchen jrrung vnnd vornemblich des Weigelianiſmi oder Schvvenckfeldianiſmi mit warheit koͤnnen beſchuͤldiget werden.
Dieſes iſt vnnd bleibet meine meinung auß angezogen vrſachen/ das ich vor meine Perſon nach meiner einfalt keine Ketzeriſche vnnd verdam̃liche Lehre oder jrrthuͤme/ ſondern viel mehr eine Hertzliche Chriſtliche Eyfferiche anmahnung zur GOttſeligkeit in offt genandten Buͤchern/ daher ich deroſelbigen einmahls in der Predigt erwehnet/ gefunden habe.
So aber jemand luſt hat etzliche Phraſes vnnd woͤrter herauß zu ſuchen vnnd an zuſtechen/ mich dieſes orts/ der ich dieſer Buͤcher in meiner Predigt zum beſten gedacht/ vnnd den Authorem zu beſchmitzen/ der mag ſehen wie ers fuͤr GOTT vnnd Chriſtliebenden billigen Hertzen koͤnne verantworten.
Es wird doch ſolch wort gezaͤnck ohne das nichts dienen.
Non enim in verbis ſed in ſenſu conſiſtit hæreſis, weil ſonſten nicht vnbewuſt wie man mit guter Leute Schrifften/ die hie vnnd dort etwas durch zu hechlen vorgenom̃en/ vmbgangen ſey.
Wie ſolches an der lieben Vaͤter ſchrifften vnd des H. Lutheri ſeinen nachgelaſſenen Buͤchern genugſamb in der taͤglichen erfahrung empfunden vnnd inne worden.
Wie aber alle gute Chriſtliche Bidermaͤnner uͤbel damit zu frieden ſind/ das man in dero wolverdienten Maͤnnern Tomis etwas verkehren vnnd verdrehen wollen: Alſo auch lebe ich der hoffnung das gute fromme Hertzen wieder die oͤffentliche proteſtation die den 4. Buͤchern vorgeſetzet/ wieder das oͤffentliche Lehrampt das der Herr Johann Arends als ein Superintendens fuͤhret/ wieder ſo offt wiederholete vnnd in GOttes Wort nach der Augſpurgiſchen Confeſſion hin vnnd wieder in ſeinen Buͤchern/ dazu die Poſtill vnd der Pſalter billich referirt werden/ erklaͤrte Glaubens Artickel/ nicht werden in einem oder in andern wort/ (zu verkleinerung des Authoris vnd meiner Perſon/ (da jemand hierinne geluͤſtet zu gruͤbeln/) ſich jrre machen laſſen.
Vnter deſſen Canoniſire ich gedachte Buͤcher keines weges/ wil auch niemand gezwungen oder getrungen haben dieſelbige zu leſen/ das wuͤnſche ich aber 1.
Das ſie jederman in der furcht GOttes ohne vorgeſchoͤpffeten wahn leſen moͤge/ ohne allen zweiffel/ es werde jhme ſolche angewante arbeit nicht gereuwen.
2. Fuͤrs ander bitte vnnd flehe ich Bruͤderlich vnd freundlich vmb der liebe GOttes willen/ das doch niemand mit fruͤhzeitigem vnnd vnreiffen vrtheilen/ das laͤſtere da er nichts von weiß/ Epiſt.
Judæ v. 10.
Damit er nicht auff ſich das Wehe lade/ welches denen gedraͤwet iſt/ die auß Finſternuͤß Liecht/ vnd aus liecht Finſternuͤß machen/ vnnd bey ſich ſelbſt weiße ſind/ vnd halten ſich fuͤr klug.
Eſ.
5. v. 20. 3. Mich aber vnd dieſe Schrifft/ welche auff keine Perſon/ ſondern zu rettung deſſen was offentlich geredt iſt/ gerichtet vnd geſtellet/ zum beſten commendiret ſein laſſen/ vnd vernehmen/ auß lauterer liebe ohn argen.
Gott gebe dir Chriſtlicher Leſer was dein Hertz in Chriſto wuͤnſchet Amen.
Zum Beſchluß vnnd gleichſam zur vber gabe wil ich dem bedachtſamen Leſer/ etliche Theſes herſetzen auß des Ehrwuͤrdigen vnd Wolgelarten H. Balduini S. S.
Theologiæ Doctoris vnd Proreſſoris Publici ď loͤblichẽ Univerſitet zu Witttenderg Diſcurſu Theologico de Anathematiſmis: welcher dieß Jahr zu Wittenberg gedruckt. der ſagt The.
27. alſo.
PRoinde nechoc quæritur, an promiſcuè omnibus judicare de adverſariorum erroribus liceat:
Etſi enim officium elenchticum commune eſt omnibus Eccleſiæ miniſtris, non tamẽ recte ad miniſtrari poteſt, niſi ab ijs quibus doctrina adverſariorum eſt perſpecta, neq́; damnare poſſunt nominatim, quorum ſcripta non legerunt & argumenta nondum ponderarunt, alias damnabunt nondum lecta & intellecta:
Unde facile injuriam alijs facere & auditores relatione minus fundata decipere poſſunt, quo nihil pernicioſius eſt in Eccleſia.
Qui ergo arguere volunt adverſarios, ante omnia viderint, ne errorem quem arguunt, ex vanis rumoribus perceperint, ſed ex ipſorum autorum lectione hauſerint, ut de eo recte judicare poſſint.
Quibus hæc adminicula deſunt, ſatis ijs eſt alijs muneris ſui partibus diligentius perfungi & ἔλεγχον falſæ doctrinæ peritioribus committere.
The 40. ſaget er:
Cum hoc ſexto quod utrobiq́; extra litem eſt cohæret ſeptimum videlicet errores qui redarguntur, non eſſe nimium exaggerandos, nequid vel ſupra fidẽ, vel ex maledicendi libidine dicere vide amur: quæ exaggeratio, vel ratione materiæ vel ratione tẽporis fieri poteſt.
Ratione materiæquidẽ, ſi error tolerabilis, & qui in hominem etiam circumſpectum cadere potuit, periculoſiſſimis hæreſibꝰ confertur, licet in nullum articulũ fidei fundamentum impingat, cum tamen talia quæ fundamentũ non evertunt, Spiritu manſuetudinis ſint toleranda: juxta regulam Pauli, infirmos in fide ſuſcipite, Rom. 15. v. 1. Talis error erat Cypriani, de Rebaptizandis ijs, qui baptizati erant ab hæreticis, & Auguſtini de cœna Domini infantibus porrigẽda: quæ ſtipulæ ſunt privatarum opinionũ fundamento ſuper impoſitæ, in quibus quilibet dicere poteſt cum Auguſtino Errare poſſum, hęreticus non ero.
Theſ. 41.
Ratione temporis fit exaggeratio cum in omnibus concionibus, etiam materiâ textus ocaaſionem non ſuppeditante errores adverſariorũ acerbiꝰ perſtringuntur.
&c. FINIS.
Baſilius Epiſtola 73.
APeruerunt aliqui immodicè ora ſua contra conſervos, narratur mendacium intrepidè veritas occultata eſt, & qui quidem accuſantur, condemnantur citra judicium.
Qui vero accuſant, fidem reperiunt citra examinationem.
Et Epiſtola 33.
EGo ſiquidem nondum fratribus ipſius experimentum meæ de DEO ſectæ ac ſententiæ dedi, neꝙ́ nunc habeo quid, quod reſpondeam.
Quos enim non perſuaſit longum tempus, quomodo brevis Epiſtola perſuadebit?
Si vero illa ſufficiunt, nugæ cenſeantur ea, quæ nobis à Calumniatoribus obijciuntur.
SOLI DEO GLORIA.
Zu Alten Stettin bey Johan Dubern/ Anno 1620.
