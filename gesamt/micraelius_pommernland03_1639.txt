Johannis Micraelij Drittes Buch Deß Alten Saͤchſiſchen Pommerlandes/ Darin befindlich/ Was ſich ſeyther Suantibori Zeiten biß auff den Held Bogislaum X. in vnterſcheidlichen Regierungen zugetragen habe.
Gedruckt zu Alten Stetin / Bey vnd in Vorlegung Georg Rheten / Anno M. DC. XXXIX.
Denen Edlen/ Wol Ehrenveſten/ Groß Achtbahrn/ Hoch- vnd Wolgelahrten/ auch Hoch- vnd Wolweiſen Herꝛen/ Buͤrgermeiſteren/ Syndicis, Caͤmmerern vnd Rahts verwandten/ der vornehmen Pommeriſchen Stifftiſchen vnd reſpectivè Hanſee vnd Biſchofflichen Haupt- vnd Reſidentz Staͤdte Collberg Vnd Coͤßlin/ Meinen inſonders großguͤnſtigen/ hochgeehreten Herꝛen vnd Goͤnnern.
EDle/ Wol Ehrnveſte/ Groß Achtbahre/ Hoch- vnd Wolgelarte/ Hoch- vnd Wolweiſe/ inſonders großguͤnſtige hochgeehrte Herꝛen/ wann Jch bey meinen meditationibus, ſo Jch bey Beſchreibung des Alten Pommerlandes fuͤhre/ Senecæ Wort/ ſo in ſeinem herꝛlichen Buche de Conſolatione gefunden werden/ betrachte/ weñ er ſpricht:
Vix invenias ullam terram, quam etiam nunc indigenæ colant: permixta omnia & inſititia ſunt.
Alius alii ſucceſſit.
Hic concupivit, quod alii faſtidio fuit.
Unde ille expulerat, ejectus eſt:
So beduͤncket mich/ dz er recht zugetroffen habe.
Man mag gehen/ in welches Land man wil/ ſo ſind daſelbſt allgemach die Einkoͤmlinge maͤchtiger/ als die erſte Einwohner geworden.
Hiſpanien/ Jtalien/ Galliẽ ſind nebenſt Teutſchland die maͤchtigſte Provincien in Europa.
Man frage jhre Geſchichtbuͤcher/ da wird man alsfort ſehen/ wie jhre erſte Einwohner entweder gar Zeitig weichen/ oder ſich mit frembden Gaͤſten vermengen/ vnd gleichſam als ein New Volck werden muͤſſen.
Dann wie der Baum/ der auff einen frembden Stamm gepfropffet wird/ beſſer zutraͤget/ als der auß ſeinem Kern waͤchſet: Alſo ſuchen die Voͤlcker jhre groͤſſeſte Lob in frembden Laͤndern.
Dannenher iſt kein wunder/ das auch vnſere Vorfahren/ da ſie der Tugend nachſtrebeten/ jhre Gluͤck anders wo geſuchet/ vnd das mitlerweil andere Voͤlcker ſich in jhre Lande geſetzet haben.
Doch wie ein guter Wandersmann/ wenn er ſeine Reiſe verrichtet/ wieder an ſeine Heymath gedencket/ vnd alle ſein vermoͤgen daſelbſt haͤußlich anwendet/ alſo haben auch vnſere Vorfahren/ die alte Teutſchen/ ſich Weiland auß dieſem jhrem Lande erhaben/ vnd daſſelbe quitiret/ aber da ſie endlich ſich genugſamb getumlet/ vnd viele Landſproͤßlein allenthalben hinter ſich gelaſſen/ iſt endlich der Rauch jhres Vaterlandes jhnen viele angenehmer geworden/ als aller frembder Laͤnder Luſt vnd Ergetzligkeit.
Vnſere Pommeriſche Suevier/ Gothen/ Wandali/ vnd Ruͤgianer hetten anderweit jhre Heyl eine Zeitlang geſuchet/ vnd vncerdeß war jhre Land den Sarmatiſchen Wenden durch ſtetige beywohnung vnd vberſchwemmung gleichſam Preiß gegeben.
Daſſelbe hette ſich auch nebenſt den hintergelaſſenen Einwohnern in die Kleidung/ Sitten vnd Sprache der Wenden dermaſſen geſchicket/ das wenig Teutſch im Lande mehr vbrig war.
Als aber die alte Pommeriſche Teutſchen jhren Lauff der Wanderſchafft vollendet/ vnd druͤber das ſuͤſſe Joch Chriſti hetten tragen lernen/ wolten ſie ſolchen jhren gewinn jhrem alten Vaterlande mittheilen/ vnd dannenher hat ſich Niemand mehr als die Sachſen bemuͤhet/ das dz Land zwiſchen der Elbe vnd Weyſſel/ das iſt/ das vhralte Vaterland der rechten Suevier/ Wandalier vnd Gothen/ moͤchte zu Chriſto bekehret werden/ geſtalt ſie dann dazu der Teutſchen Kaͤyſer vnd der beyden Koͤnige auß Dennemarck vnd Polen huͤlffe erfordert vnd erlanget haben.
Dieſer Nahme der Sachſen iſt vom Tacito nicht geſetzet/ es moͤchte dann ſein/ das er die Sachſen durch die Foſos verſtuͤnde/ die er zwiſchen den Cheruskern vnd Cimbren/ das iſt/ zwiſchen den Braunſchweigern vnd Holſteinern leget.
Aber ſolches Land were gar zu klein fuͤr die weitberuͤmbte Sachſen/ die faſt ein gantz Koͤnigreich beſeſſen haben.
Reinneccius fuhret ſie von den Aſiatiſchen Sacis oder Tectoſagibus her.
Aber der Muͤhe darfen wir nicht.
Es kan auch nicht zur genuͤge behauptet werden.
Vnſere Sachſen ſind die rechte Landſaſſen oder Landſaten/ αὠτόχϑονες, Aborigines & Indigenæ, die in dem Lande zwiſchen der Weyſſel vnd Elbe von anfang gewohnet/ vnd der Niederteutſchen Sprache gebrauchet haben.
Vnd da ſie zuvorn ins gemein Suevi/ wie auch in abſonderlichen Laͤndern Gothen/ Vandali/ Longobardi/ Rugiani geheiſſen wuͤrden/ hat endlich der Sachſen Nahme den Niederteutſchen an der Elbe vnd Weſer gefallen/ vnd nicht vnbillig.
Dann nach deme ſie die groſſe Zuͤge wieder die Roͤmer/ den andern Teutſchen zu huͤlffe/ verrichtet/ vnd faſt mit der gantzen Mannſchafft jhre vorige Land quitiret/ vnd ſolches vnterdeß von den Wenden vom Weſten vnd Suͤden vberſchwemmet fahen/ haben ſie dieſelbe/ wie billig/ nicht fuͤr die rechte Saſſen oder Einwohner/ ſondern ſich allein dafuͤr geachtet/ vnd nicht ehe auff gehoͤret wieder ſie zu fechten/ biß ſie jhre Altſaßiſche Gebraͤuche vnd Sprache in Jhre Vaterland wiederumb gebracht/ welches doch nicht ſo geſchwinde hat geſchehen koͤnnen.
Ptolomæus zwar hat ſchon zu ſeiner Zeit die Saxones eben an den Ort/ da Tacitus die Foſos, hingeleget/ aber damit hat er nur ein Theil der gantzen Nation/ die ſich hernach Saͤchſiſch genennet/ gemeinet/ vnd der Nahme eines geringen Volckes iſt hernach auff viele andere geleget.
Eben wie der Nahme der Germanier nur erſtlich den Tungris beym Rein zuſtand/ hernach auff alle Teutſchredende Leute gebracht iſt.
Dann ſo ſchreibet Tacitus:
Der Nahme Germaniæ iſt new vnd vor wenig Zeit gebrauchet worden:
Dann da fuͤnff Voͤlcker/ ſo am Reine wohneten (nemlich die Eburoner/ Conduſer/ Segner/ Cereſer vnd Pemaner) erſtlich vber den Rein ſetzeten/ vnd die Gallos außtrieben/ hat man ſie wegen der Furcht/ die man Jhrenthalben im Lande hette/ Germanos, das iſt/ Guermaͤnner oder Gerremaͤnner/ Kriegshelden/ vnd die in der Guerra oder im Kriege rechte Maͤnner weren/ geheiſſen/ ſie aber haben einen andern Nahmen beliebet/ das ſie ſich Tungros, das iſt/ entweder die Jungherꝛen/ oder die Ancken vnd d’ Vncken nenneten.
Der Nahme Germanien aber iſt hernach dem gantzen Teutſchen Lande gemein geworden.
Dann das wollen die Wort Taciti/ wie ſie alſo recht auß einem Bambergiſchen vnd Bononienſiſchen Exemplari von Cluverio corrigiret ſeyn:
Cæterum Germaniæ vocabulum recens, & nuper additum: quoniam qui primi Rhenum transgreſſi Gallos expulerint, nunc Tungri, tunc Germani vocati ſunt.
Ita Nationis nomen, non gentis, evaluiſſe paulatim, ut omnes primum victores à victis ob metum, mox à ſe ipſis invento nomine vocarentur.
Wann dieſes alſo in acht genommen wird/ ſo iſt es vnnoͤtig/ das man der Germanier Nahmen entweder von den Aſiatiſchen Carmanern herholet/ oder von dem Thogorma decurtiret/ oder vom Lateiniſchen Germano fratte, oder à Germinando, oder vom Hebreiſchen Worte/ das arme duͤrfftige Außlaͤnder bedeutet/ derivieret/ oder Heermaͤnner oder Garmaͤnner darauß machet/ wie doch alle dieſe Meinungen jhre aſſertores haben/ ſondern Tacitus ſaget/ das er aus Furcht den Tungris, das iſt/ fuͤnff Reinlaͤndiſchen Voͤlckern/ ſo vber den Rein feindlich giengen/ von den Gallis gegeben ſey.
Dann dieſelbe haben uͤber die Guermaͤnner oder Soldaten geſchrien/ wann ſie dieſelbe vernommen haben/ vnd ſolcher Guermaͤnner Nahme iſt hernach gemein geworden.
Jn vnſerm Pommerlande haben wir im Vckermundiſchen Lande ein Staͤdtlein/ das heiſſet Germen:
Das iſt warlich kein Lateiniſch Wort/ wie einer meinen moͤchte/ ſondern an dieſem Orte werden ohn allen Zweiffel gute Guermaͤnner/ nemblich die tapffere Vgri/ die in den Gothiſchen/ Lombardiſchen vnd Rugianiſchen Zuͤgen mit in die Roͤmiſche Provincien fort gegangen ſeyn/ vorzeiten gewohnet haben.
Vnd ſolcher Kriegiſche Nahme iſt vor Taciti Zeiten etlichen Teutſchen aus Forcht/ hernach allen denen/ die in Teutſchland zwiſchen Rein/ Elbe vnd Weyſſel/ ja gar biß in Schweden vnd Dennemarck wohnen/ gegeben.
Alſo hat auch der Saͤchſiſche Nahme erſtlich etlich wenigen Voͤlckern zugeſoͤret/ wie dann auch dannenher die Elſaſſer/ Holtſaſſer/ das ſind die Holſteiner/ vnd Waltſaſſen genennet ſein/ aber allgemach iſt dieſer Nahme auff alle geerbet/ die des Niedet eutſchen Dialects/ zwiſchen der Weſer/ Elb/ vnd Weyſſel/ gebrauchen.
Vnd deren ſolche Sprache gemein iſt/ ſind nicht wenig.
Dann wie Natan Chytræus in ſeinen Nomenclatore darthut/ ſo erſtrecket ſich die Niederteutſche Sprache/ die Goropius vnd Becanus Cimbricam nennen/ aber d;ie; rechte alte/ Sueviſche vnd Gothiſche Sprache iſt/ in jhren Dialectis auff dreyhundert Teutſche Meile in die laͤnge/ von der Lyfflandiſchen Narva an biß gar in Flandern/ die breite nicht gerechnet.
Ja die alte Suevi;h;aben auch noch die rechte Saͤchſiſche Wurtzel jhrer alten Niederteutſchen Sprache mit in Helvetiam gebracht/ vnd daſelbſt den Swyzern oder Sweyzeren/ das iſt/ Suevizern/ jhren Nahmen vnd ein groß theil jhres Jdiomatis mit ertheilet.
Dakegen hat die ſi;b;ilirende/ vnd mit vielen harten Diphthongis erfuͤllete Hochteutſche Sprache der Froncken auch ſich hin vñ her außgebreitet/ vnd die Suevi oder Suobeni/ die ſich in Schwaben ſetzeten/ haben ſie gar gelernet.
Die Oberſaͤchſiſche auch/ in Meyſſen vnd Thuͤringen/ haben ſie ſich belieben laſſen/ als jhnen von den Hochteutſchen die huͤlffreiche Hand geleiſtet ward/ das ſie die Wendiſche Voͤlcker/ ſo bey jhnen auch ſehr vberhand genommen hetten/ heben moͤchten.
Wir andere Sachſenleute haben nun auch eine Zeitlang an vnſer Mutterſprache einen ſolchen Eckel gehabt/ das vnſere Kinder nicht ein Vater Vnſer/ wo nicht in Hochteutſcher Sprache/ beten/ vnd wir keine Pommeriſche Predigt faſt mehr in gantz Pommern hoͤren moͤgen/ weil es alles muß Hochteutſch gebetet/ geprediget/ geſungen/ geſchrieben/ geredet vnd verabſcheidet werden/ vnd vnſer maͤnnliches Atticiſſirendes Tau muß allenthalben der Sigmatiſirenden Sprache weichen.
Vnterdeß kan genugſam aus Lamberto Schaffneburgenſi vnd anderen dargethan werden/ das die Saͤchſiſche/ Sueviſche oder Gothiſche Sprache die rechte alte Teutſche Sprache iſt/ wie dann auch Beatus Rhenanus auß Plinio ſolches darthut/ der Erlisborn vnd nicht Erlisbrun geſchrieben hat.
Die Nomina propria der alten Teutſchen Helden bezeugen es auch/ welche nicht beſſer/ als aus der alten Saͤchſiſchen Sprache koͤnnen reſtituiret werden.
Vnd da Victor Epiſcopus Uticenſis in libro de perſecutione Vandalica eines Biſchofes Felicis gedencket/ welcher hat muſſen von andern getragen werden/ ſpricht er/ das er ex transverſo ſuper Burgonem vinctus q. quoddam lignum truncum getragen ſey.
Darauß abzunehmen/ weil Burgo, oder eine Boͤrge/ von welchem Worte weder die Lateiniſche/ noch andere Teutſche etwas gewiſſes wiſſen/ den Pommern vnd Niederſaͤchſiſchen vom Boͤren/ das iſt/ heben vnd tragen/ heiſſet/ das die Vandali nicht Hochteutſch/ ſondern ſolche Sprache/ die annoch bey vnſern Leuten bekand iſt/ geredet haben.
Aber wie geſaget/ daß Alte mus dem Newen weichen:
Vndwerkan wieder eines gantzen Landes gewohnheit?
Jch auch habe mir nicht fuͤrgenommen allhie eine Satyram wider eines oder des andern Landes Mißbraͤuche zu ſchreiben.
Es iſt genug/ dz wir wiſſen/ wie bey der Vermengung der Voͤlcker in allen Laͤndern/ vnſer Vaterland ſich auch wol eine Zeitlang zur Wendiſchen Zung vnd Manier gewendet/ nunmehr aber wiederumb von ſolchen Einwohnern bewohnet wird/ die ſich/ wie die erſte Einhab er des Landes/ Teutſch vnd zwar Saͤchſiſch/ das iſt/ alt Sueviſch/ Gothiſch vnd Wandaliſch ruͤhmen.
Dann die Gothen haben ſich nebenſt jhren Nachbawren/ den andern Sueviern/ ſo jhren eigentlichen Sitz zwiſchen der Weyſſel vnd Elbe hetten/ als ſie etliche jhrer Landsleute in die Roͤmiſche Provincien geſchicket/ an der Weſer niedergelaſſen/ vnd ſind Oſt- vnd Weſtwahlen/ ins gemeine aber Sachſen genennet.
Die Thuͤringer ſind auch ein Gothiſch Volck geweſen/ vnd haben ſich bey der Sala niedergelaſſen/ vnd daſelbſt Gotha gebawet.
Dieſe Gothiſche Sachſen haben vns/ nach deme dieſes Land durch die groſſe Hereszuͤge außgeleeret/ vnd den Wenden zur Wohnung geworden war/ wiederumb jhre Sprache/ Sitten/ Geſetze/ Gewehr/ Kleidung/ ja auch den Chriſtlichen Glauben/ durch Gottes Gnade/ vnd der beywohnenden Potentaten Cooperation/ wieder gegeben.
Vnd alſo ſind auch/ Hochgeehrte Herꝛen/ Ewer Nahmhaffte vnd wolerbawete Staͤdte/ ob ſie wol gar mit der Caſſubiſchen Sprache eine Zeitlang vberſchwemmet waren/ nebenſt dem andern Pommerlande/ wiederumb zu jhren Vhralten Teutſchen Rechten wieder gelanget.
Ewer/ vnd das in der Naͤhe/ vmb Ruͤgenwald vnd in Hinter Pommern/ gelegene Land/ iſt dem Tacito das alte Edele Rugianerland/ vnd Jornandes/ der vor eylff hundert Jahren von den Gothiſchen verrichtungen geſchrieben/ da Er die Ruͤgen in Vlmeruͤgen vnd Ethel Ruͤgen theilet/ giebet faſt den Beweißthumb/ weil die Stadt Collberg von Dithmaro (der fuͤr ſechshundert Jahr gelebet/ vnd ſchon dasmahl einen Biſchoff zu Collberg Reinbernerum gekand hat) Chollenberg/ vnd der Berg fuͤr Coͤßlin auch alſo genennet wird/ das in dieſer jegend die tapffere Vlmruͤger gewohnet haben.
Denn Vlm oder ein Holm iſt ein feſte Land/ davon leichtlich Holmberg/ Chollenberg/ Cholberg/ Collbergk kan deduciret werden.
Was aber die Edele Rugianer verrichtet/ iſt aus der Hiſtory bekand/ vnd wir frewen vns billig/ das vnſere Vorfahren das Lob in der Welt erjaget/ das ſie die Stadt Rom in jhrem hoͤchſten flor zu erſt bezwungen.
Vnterdeß wollen E. E. W. vnd G. dieſes mein drittes Buch vom alten Saͤchſiſchen Pommerlande eines guͤtigen Auges wuͤrdigen/ vnd es mit ſolchem geneigeten gewogenen Hertzen auffnehmen/ darauß Jch verſpuͤren kan/ das meine devotion/ ſo Jch zu E. E. W. vnd G. ſchuldpflichtig trage/ wol gedeutet vnd auffgenommen ſey.
Vnd weil die Goͤttliche Providentz mir vnter den Ewrigen erſtlich das Leben verleyhen wollen/ das Jch in der Biſchoͤfflichen Reſidentz Stadt Coͤßlin gebohren vnd erzogen bin/ vnd in der Stifftiſchen Hauptſtadt Collberg viele meiner liebſten Landsleute/ Oheimb vnd Schwaͤger wohnend habe/ ja mich aller Stifftierer in Pommern Landesman ſchelten kan/ als lebe Jch der vnzweifelichen Hoffnung/ es werde E. E. W. vnd G. mein danckbare vnd dienſtwilligſte Gemuͤth/ darmit Jch mich jhnen ſampt vnd ſonders/ als jhre Alumnus/ vnd vnter jhnen erzogenes Landeskind/ verpflichtet erkenne/ jhnen gefallen laſſen/ vnd meine Großguͤnſtige Herren jmmerfort verbleiben/ wie Jch dann nochmahlen fur den Jhrigen Mich erkenne/ vnd befehle ſie ſampt vnd ſonders nebenſt jhren gantzen Communen dem Vaͤterlichen Gnadenſchutz Gottes zu ſtets wehrenden Zeiten.
E. E. W. vnd G. Dienſtgefliſſener M.
JOHANNES MICRÆLIUS Rector Scholæ Senatoriæ Stetinenſis.
Johannis Micrælij Das Dritte Buch Vom Alten Saͤchſiſchen Pommerlande.
AVff was weyſe das Pommerland/ ſo vnter den Alten Teutſchen zwar bewohnet/ aber nach Manier faſt des gantzen Alten Teutſchlandes/ mit keinen ſonderlich faͤſten Staͤdten beſchloſſen geweſen/ vnd dannenher ſolche Einwohner gehabt/ die ſich aus jhren Wohnungen leichtlich begeben/ vnd an anderen Oerteren einen newen Sitz geſuchet haben/ allgemach vnter der Wendiſchen Nation/ die ſich von den Sarmatiſchen Graͤntzen herein begab/ vnd ſich mit den Alten Einwohnern/ ſoviele deroſelben in frembde Laͤnder nicht verrucket waren/ zu einerley Volcke vermengete/ vnd ſie zum Gebrauch jhrer Sprache vnd zu anderen Wendiſchen Sitten mit guter Manier brachte/ ſehr an ſchoͤnen/ faͤſten/ bemawreten Staͤdten/ wie auch an Handel vnd Wandel/ vñ darauß flieſſendem Reichthumb/ zugenommen habe; Wie auch/ als die Pommeren noch den Goͤtzen in Heydniſchem Vnglauben dieneten/ viele Kaͤyſer/ Koͤnige/ Fuͤrſten vnd Biſchoͤffe ſich offtermahln bemuͤhet haben/ den Chriſtlichen Glauben bey jhnen/ theils durch abgefaͤrtigete Muͤnche vnd Prediger/ theils mit dem Schwerdſchlag vnd Zwange anzurichten/ vnd wie daruͤber viele Kriege entſtanden/ vnd viele Blut vergoſſen/ vnd der Glaube woll vnterſchiedliche mahl angenommen/ aber widerumb verworffen ſey/ biß endlich Biſchoff Otto von Bamberg/ der Pommerſche Apoſtel/ die Predigt des Evangelij mit groſſem Eyfer vnd Beſcheidenheit getrieben/ vnd alles noch vbrige Aberglaubiſche Weſen abgeſchaffet/ ſolches alles iſt in vorigem Buche vmbſtaͤndlich/ ſo viele man aus den Alten Scribenten Nachrichtung hat/ außgefuͤhret/ vnd zugleich dargethan/ daß die Pommerſche/ aus dem Alten Teutſchen Gebluͤte entſproſſene/ Fuͤrſten/ ob ſie wol jhre Land ohne Erkendnus eines Oberherren einhetten/ dennoch ſich guthwillig zun zeiten Friderici Barbaroſſæ vnter das Reich begeben/ vnd Teutſche Sitten angenommen/ aber ſich daruͤber dermaſſen gezwiſtet vnd getrennet haben/ daß das halbe Pommern von Meſtowyn dem letzten Fuͤrſten in Hinter Pommern an Polen gebracht iſt.
Nunmehr wollen wir betrachten/ was in dem Theil vnſers Vaterlandes/ das noch hentiges Tages Pommeren heiſſet/ nach deme es die Wendiſche Sprache gantz verworffen/ vnd ſich vnter dem Roͤmiſchen Reiche Saͤchſiſch erklaͤret/ vorgegangen ſey.
1.
Nach Beſchreibung des Wendiſchen Pom̃erlandes iſt das Saͤchſiſche Pommerland noch uͤbrig in ſeinen Haͤndelen vnd Geſchichten zuentwerffen.
2. Jn Vor Pom̃ern bawen ſich zwey Fuͤrſtliche Haͤuſer aus Ratibori vnd Wartißlai Gebluͤte.
Aber Ratibori Ge-
So iſt aus vorigem Buche befindlich/ das vnter Fuͤrſt Svantibori Kindern zweene das Hinter Pommeren/ von dem Chollenberge an biß zur Weyſſel zu rechenen/ eingenom̃en/ vnd das jhre Nachkommen endlich ſolch Land/ außgenommen was die Vor Pommeriſche Fuͤrſten mit bewapneter Hand biß an vnd vber Stolpe erhalten/ an die Polen gebracht/ mit welchen doch die Creutzherren ſich lange zeit daruͤber geſchlagen haben.
Jn Vor Pom̃eren baweten ſich auffs newe zwey Fuͤrſtliche Haͤuſer/ eins zu Stettin/ aus Ratibori I. Geſchlecht/ das ander zu Wolgaſt/ von Wartislai I. Gebluͤte.
ſchlecht in Stetiniſcher Regierung verfaͤllet endlich.
Aber Ratibori Geſchlecht gieng bald ab.
Dann vnter ſeinen zween Soͤhnen/ die er verließ/ ſtarb Svantipolcus bald nach dem Vater: Wartislaus II. aber regierete wol xxxv. Jahr in ſanffter Ruhe/ wolte ſich nichtes an der Wolgaſtiſchen Herren Kriege kehren/ vnd da jhme nichtes deſto weniger der Koͤnig aus Dennemarck fuͤr ſein Stettin zu Waſſer kam/ kauffete er mit einer Summa Geldes Friede/ vnd ließ kriegen/ wer da wolte.
Er verfiel im Jahr mclxxxvj. vnd ließ einen einigen Sohn nach Bartholomæum/ welcher ein hohes Alter erreichet/ vnd viele Jahr nach ſeines Vatern Todte zu Stettin biß ins mccxlix. Jahr in guter Ruhe regieret hat.
Vnd ob er wol zweene Junge Herrlein Wartislaum vnd Svantiborum zur Welt gezeuget/ hat er doch keinen davon erziehen koͤnnen/ weil ſie jung verſtorben.
Alſo verfiel die Stetiniſche Regierung an Wartißlai I. Erben.
A. C. 1186.
A. C. 1249.
3. Wartißlai Geſchlecht theilet ſich auch durch Caſimirum vnd Bogißlaum in zweene Staͤm̃e.
Aber Caſimirs Nachkom̃en verfallen auch/ vnd kompt alſo das gantze Saͤchſiſchs Pom̃erland auff Bogißlai Erben
Dieſer Wartißlaus I. als er im Jahr mcxxxvj. von einem vnglaubigen Loytzer erſchlagen ward/ verließ er der Wolgaſtiſchen Regierung zweene Soͤhne Bogißlaum I. (den ſonſt etliche wegen des Hinter- Pom̃eriſchen Bogißlai ſeines Vatern Brudern Bogißlaum II. nennen/) vnd Caſimirum I.
Dieſer Caſimirus iſt im Jahr mclxxij. verſtorben/ vnd hat nur einen Sohn Svantiborum II. nachgelaſſen.
Dann zweene andere Junge Herrlein Adolff vnd Wartißlaff ſind jhme Jung verfallen.
Von gemeltem Svantiboro aber/ wird faſt nichtes in den Pommeriſchen Hiſtorien vermeldet/ ob er wol lxij. Jahr nach ſeinem Vater gelebet.
Wie auch von ſeinem einzigen Sohn Caſimiro III. nichts befindlich iſt/ mit deme die Stam Linij Caſimiri I. im Jahr mcclxxij. gar verloſchen iſt.
Alſo kompt endlich das gantze Pommerland auff Bogißlai I. Nachkommen:
Wie aber dieſer Bogißlaus ſich als ein weydlicher Held mit vielen vnterſchiedlichen Koͤnigen vnd Fuͤrſten vberworffen/ iſt im vorigen Buche genugſam außgefuͤhret.
Vnd ob er wol endlich in ſeinem Alter die Waffen abzulegen gedachte/ ſo konte er jhrer von wegen ſeines nothleidenden Nachbahren des Fuͤrſten aus Mechelenburg nicht muͤſſig gehen/ deme er ſeine Huͤlffe nicht verſagen wolte.
A. C. 1136.
1182. 1272.
Mit dieſem Handel aber war es ſo beſchaffen.
Als Kaͤyſer Friedrich Barbaroſſa/ mit dem Rothen Barthe/ Hertzog Heinrichen den Loͤwen wegen ſeines Verbrechens in die Acht erkleret/ vnd das Hertzogthumb Sachſen jhm abgenom̃en/ vnd es Bernhardo Ottonis Sohn/ des Marggraffen von Brandenburg Bruder/ verlehnet hette/ wolte Hertzog Burewin aus Mechelenburg des verjageten Hertzog Heinrichs Eydam/ mit dem Graffen von Schwerin/ in dieſen Handel nicht einſtimmen/ vnd als deſſenthalben der newe Hertzog von Sachſen Bernhardus den Fuͤrſten aus Ruͤgen Jaromar auff ſeine Seite brachte/ vnd ſich vnterſtand/ die Graffen von Schwerin aus dem Sattel zuheben/ vnd das inſonderheit dem Fuͤrſten aus Mechelenburg Nicoloto Burewins Vettern zuguthe/ deſſen Vater Wartißlaff vom Hertzog Heinrich dem Loͤwen mit dem Strange erwuͤrget war/ fiel Burewin ſeinen Vettern Nicolotum an/ vnd verjagete jhn gantz von Land vnd Leuten.
Derſelbe namb ſeine Zuflucht zu Marggraff Otten von Brandenburg/ Hertzog Bernhardi Bruder/ vnd thete aus Havelberg in Mechelenburg groſſen Schaden:
Ein gleiches thete auch Jaromar aus Ruͤgen/ vnd da Burewin mit etlichen Schiffen in Ruͤgen fiel/ ward er von Jaromaro geſchlagen/ gefangen/ vnd in Dennemarck in verwahrung gefuͤhret.
Solches war vnſerm Hertzog Bogißlaffen nicht zudulden/ Jnſonderheit weil er an ſtat ſeines vorigen Nachbahrens/ damit er ſich wol vertragen hette/ Nicolotum/ als ſeinen Feind/ neben ſich ſolte ſitzen ſehen:
Samlet derowegen ſein Volck/ nimbt Burewins Land ein/ vnd bekompt Nicolotum/ der es zu einem Treffen wagete/ gefangen/ vnd ließ jhn nicht ehe loß/ biß Burewin zu ſeinem Lande vnd Fuͤrſtenthumb wieder gelangete.
Welches warlich ein recht Freundſtuͤcke war/ weßwegen auch die Hertzogen aus Mechelenburg/ die ſich zu dieſem Burewin in gerader Linij rechnen/ vnſeren loͤblichen Pommeriſchen Fuͤrſten hoͤchlich verbunden waren/ als von denen jhre Vorfahren nun zum andern mahl bey jhrem Lande ſind erhalten worden.
Nach dieſem iſt Hertzog Bogißlaff im Jahr mclxxxviij. in Gott ſeliglich entſchlaffen/ als er lij. Jahr regieret/ vnd kurtz zuvor ſeine beyde Soͤhne Caſimirum II.
vnd Bogißlaum II. von Bernone/ dem Biſchoff zu Mechelenburg/ der ſie zu aller Gottesfurcht hette erziehen muͤſſen/ anheimb hette holen laſſen.
4. Bogislaus 1. bringet den vertageten Mechelburgiſchen Fuͤrſten Nicolotum mit bewapneter Hand wieder zu Land vnd Leute.
A. C. 1188.
5. Bogislai I. Soͤhne Caſimirus II.
vnd Bogislaus II. verſchreiben viele von Adel vnd Vnadel aus den Teutſchen vnd Saͤchſiſchen Laͤndern vnd Staͤdten/ das ſie Pommerland beſſer bawen/ vnd in groͤſſer Auffnehmen bringen.
Dieſe ſeine beyde Soͤhne als ſie an die Regierung traten/ funden ſie durch ſo viele Kriege jhres Vaters ein ſehr verwuͤſtetes Land.
Deßwegen/ ob ſie wol wegen des Landes Barth an den Fuͤrſten zu Ruͤgen/ vnd wegen Belgard an jhre Vettern in Hinter Pommern eine Vrſache zum Kriege hetten nehmen koͤnnen/ ſo eracheten ſie doch den Frieden zu auffnehmung des Landes erſprießlicher/ vnd verſchrieben zu mehrer erbawung deſſelben aus andern Teutſchen vnd Saͤchſiſchen Laͤndern vnd Staͤdten/ mit verheiſſung groſſer Privilegien/ die in jhren Laͤndern Staͤdte erbaweten/ vnd das Land in Auffnehmen braͤchten/ vnd nebenſt andern jhren Vnterthanen gleiches Schutzes vnd Rechtens erwarteten.
Vnd weil eben im Braunſchweigiſchen vnd Luͤneburgiſchen Lande newe Auffruhr war/ da der verjagete Hertzog Heinrich der Loͤwe ſein Land wieder erſtreiten wolte/ das dannenher zwiſchen jhme vnd dem Kaͤyſer Kriegentſtand/ als haben ſich viele vom Adel vnd Vnadel auffgemachet/ vnd ſind wie man ſaget/ alſo in diß Land die Ramel/ Blanckenburge/ Platen- Horne/ Lancken/ Muͤnchhanſen/ Winterfelde/ vnd andere mehr zu vns hereingekommen/ welchen die Fuͤrſten wuͤſte Feldmarckten eingethan/ vnd jhnen verlehnet/ das ſie ſolche mit Saͤchſiſchen Bawren/ die ſie dazu ſchaffen muſten/ begateten/ vnd nach jhrer beſten Gelegenheit braucheten.
Den Buͤrgers- Leuten/ ſind auch beſondere Oerter angewieſen/ da ſie entweder newe Staͤdte bawen/ oder die Flecken/ ſo ſie fuͤr ſich funden/ mit Mawren vmbgeben koͤnten.
Vnd ſind darauff im Jahr mcxc. Golnow/ Ancklam/ Vkermuͤnde/ Penckun/ Freyenwalde/ Regenwalde/ Damm/ Grimmen/ theils von newe erbawet/ theils ſo ſchon geweſen/ den Sachſen eingereumet/ vnd mit Saͤchſiſchem Recht belehnet worden.
A. Ch. 1190.
Vnd weil anfaͤnglich die Wenden an den Oertern/ da ſie wohneten/ die newen Einkoͤmlinge nicht wolten bey ſich leiden/ vnd ſie zu keiner Ehren Emptern gelangen laſſen/ ſo haben ſie doch damit nichtes anders ausgerichtet/ als das die Gaͤſte auch ſolche Ordnungen vnter ſich auffrichteten/ das hinfort kein Wend vnter jnen zu einigem Ampt ſolte gelaſſen werden.
Daruͤber ward zwar das Land ſehre zerruͤttet:
Aber weil der Sachſen Gebraͤuche nunmehr hoͤfflicher vnd beſcheidener waren/ als der Wenden/ vnd die Freyheit der Teutſchen den Alten Pommeren/ als bey denen annoch das Teutſche Gebluͤt wirckete/ auch zugefallen anfieng/ als ſind daruͤber der Wenden Staͤdte gar wuͤſte geworden/ vnd die newe Saͤchſiſche Staͤdte zu einem groſſen Auffnehmen gerahten.
Weßwegen die Pommern endlich allenthalben die Sachſen/ als jhre aͤlteſte Landes Leute/ eingenommen/ vnd ſich nach jhren Geſetzen vnd Gewohnheiten gerichtet/ jhre Sprache allgemach gelernet/ vnd ſich mit jhnen gar in einander gemiſchet/ alſo dz in lx. oder lxx. Jahren die Wendiſche Sprache gar in Pom̃ern verloſchen iſt.
Welche aber von den Wenden ſolche neweweyſe ſich nicht wolten gefallen laſſen/ die wichen in Hinter Pommeren allgemach/ vnd lieſſen ſich allda bey den Caſſuben nieder/ wolten auch die andern Vor Pommern nicht mehr vor jhre Landes Leute erkennen/ ſonderten ſich gantz von jhnen ab/ vnd nenneten ſie nur die Teutſche oder die Sachſen.
6. Wenden vnd Sachſen koͤnnen ſich in Pommern mit einander nicht vertragen/ vnd wil einer den andern zu keinen Ehren- Emptern geſtaten.
7. Jn Ruͤgen wird die Wendiſche Sprache abgeſchaffet/ vnd Jaromar der Rugianiſche Fuͤrſt bawet die Stadt Strallſund. A C. 1209. Crantz. lib. 7. VVand. c. 5.
Ein ebenmaͤſſiges iſt von Fuͤrſt Jaromar in Ruͤgen geſchehen/ der auch den Sachſen ſein Land auff beſagete weyſe einreumete/ woruͤber die Stadt Bergen in Ruͤgen/ vnd folgends im Jahr mccix. die Stadt Strallſund/ ſo nach Crantzij meinung jhren Nahmen von der Jnſul Strela haben ſol/ durch beforderung vnd huͤlffe des Koͤniges in Daͤnnemarck/ erbawet iſt.
8.
Die Pommerſche Fuͤrſten wollen den Baw der newen Stadt Strallſund verwehren/ ſtecken ſie auch mit Fewr an: Nichtes deſto weniger wird ſie 21. Jahr/ nach deme ſie angefangen iſt zu bawen/ von Witzlaffen Jaromari Sohn vollends außgehawet.
A. Ch. 1230.
Dieſen Baw der Stadt Strallſund haben beyde Junge Pommeriſche Herren als nachtheilig angezogen/ vnd deßwegen ehe ſie mit Graben befeſtiget worden/ ſolch Werck zuverhindern/ ſie das dritte Jahr hernach/ als ſie angeleget iſt/ angefallen/ die Haͤuſer drinnen/ vnd die Thoͤre verbrandt/ vnd viele Leute erſchlagen vnd gefangen:
Aber/ weil ſie mit dem Marckgraffen von Brandenburg auch zuthun bekamen/ hat der Fuͤrſt von Ruͤgen mit huͤlffe des Koͤniges aus Dennemarck wiederumb einen Streiff auff Loytz vnd Demmin gethan/ ſolche Staͤdte vnter ſich gebracht/ Demmin feſter gebawet/ vnd hernach vnverhindert den Baw der Stadt Strallſund fortgeſetzet:
Welcher endlich im xxj.
Jahr nach deme er erſtlich angefangen/ von Witzlaff Fuͤrſt Jaromiri Sohn/ iſt vollendet worden.
Dieſer Witzlaff iſt ſonſten ein tapffer Fuͤrſt geweſen/ vnd hat dem Koͤnig in Dennemarck/ als er in Lyfland wieder die Vnglaͤubige Eſten vnd Harrier kriegete/ ſtattliche Huͤlffe geleiſtet/ vnd da die Daͤhnen ſchon in die Flucht geſchlagen waren/ den Streit mit ſeinen mc. Rugianern wieder ergaͤntzet/ den Sieg erhalten/ vnd die Lyflaͤnder zum Chriſtlichen Glauben zubringen ſich ſehr bemuͤhet.
Der Streit aber zwiſchen Marck vnd Pommeren/ entſtand im Jahr mccxiij. wegen der Land- Grentze:
Vnd fiel der Marckgraff den Hertzogen ins Vkerland/ vnd thate groſſen Schaden:
Aber die Fuͤrſten aus Pommern hetten ein Schloß an der Oder gelegen/ mit nahmen Kentz oder Kenitz:
Darauß fielen ſie auch zu vnterſchiedlichen mahlen in die Marck/ vnd trieben von Viehe weg/ was jhnen vorkam.
Solche Außfaͤlle aus Kenitz zuverwehren/ bawete der Marggraff das Schloß Aderberg/ vnd bereiteten ſich alſo beyde Theile mit zimblich verbitterten Gemuͤhtern zu einem langwierigen Kriege.
Doch ward dißmahl noch das Fewr gedempffet/ Jnſonderheit weil beyde Pommerſche Hertzogen kurtz darauff verfielen; Caſimirus zwar auff der Reyſe nach dem heiligen Grabe im Jahr mccxvij; Bogißlaus aber fuͤnff Jahr hernach/ welcher zu Kenitz auffm Schloß begraben worden.
9. Der Krieg zwiſchen Marck vnd Pommern gehet wegen der Landgrentze an/ vnd vnd die Pom̃ern thun aus dem Schloſſe Kenitz an der Oder etliche Außfaͤlle.
Dagegen bawet der Marggraff Aderberg.
A. C. 1213.
A. C. 1217.
A. C. 1222.
Caſimirus verließ nur einen Sohn/ aus ſeinem Gemahl Jngrad/ Fuͤrſt Jaromari aus Ruͤgen Tochter/ nemlich den Wartißlaum III. welcher zu Demmin meiſtentheils Hoff gehalten hat/ vnd im Jahr mcclxiv. ohne Erben verfallen iſt.
Bogißlaus aber hatte mit Miroſlava einer gebohrnen Fuͤrſtin aus Reuſſen zweene Soͤhne gezeuget/ Bogißlaum III. welcher nur nach des Vatern Todte zwey Jahr lebete/ vnd Barnimum I. den ſie ſonſt den guten heiſſen/ vnd welcher nach Ableibung ſeiner Vettern/ Bogißlai III. Wartißlai III.
vnd Caſimiri III. gantz Pommerland alleine bekommen hat.
10.
Gartz Pommerland kompt auff Barnimum I.
A. C. 1264.
11. Barnimus I. iſt in erbawung vnterſchiedlicher.
Staͤdte/ vnd das Land mit Kirchen vñ Cloͤſtern zuverbeſſern/ ſehr embſig.
A. C. 1222.
Dieſer Hertzog Barnimb/ als er im Jahr mccxxij. zur Regierung gekommen/ hat Greifenhagen/ Bahn/ Gartz/ Prentzlow/ ſo zuvor offene Flecken geweſen/ zu Staͤdten auffgeleget/ vnd viele Landes denſelben geſchencket/ die new auffgelegete oder vielmehr in Mawren newgefaſſete Stadt Greiffswald vom Abt zur Eldenow an ſich gebracht/ Stargard mit Luͤbiſchem Recht belehnet/ auch Greiffenberg mit Mawren vmbzogen/ vnd etlichen Edelleuten/ als Jacob von Trebekowen/ Caſimir Borcken/ vnd anderen Platz darinnen gegeben/ das ſie dieſelbe Stadt gantz auffbaweten.
Hat auch zu Gottes Ehre viele Kloͤſter reichlich begabet/ S.
Marien Kirche zu Stettin erbawet/ vñ bey Jederman einen guten Nahmen erworben.
Vnd ob er wol ein Friedliebender Herre war/ ſo hat er doch das Schwerd zu rechter Zeit zuzucken gewuſt.
Drumb da er bedachte/ wie der Fuͤrſte zu Ruͤgen Witzlaff mit huͤlffe des Koͤniges aus Dennemarck/ die beyden Staͤdte Loytz vñ Demmin ſeinem Vater entwandt hette/ wolte er vor allen dingen ſich deroſelben bemaͤchtigen/ vnd ward jhme auch eine gute Gelegenheit an die Hand gegeben/ als Koͤnig Waldemar aus Dennemarck/ der bißher den Fuͤrſten aus Ruͤgen den Thron auffgehalten hatte/ durch den Graffen von Schwerin/ nebenſt ſeinem Sohne/ auch Waldemar genant/ der auch ſchon zum Koͤnige gekroͤnet war/ gefangen/ vnd auff einem Thurn vber zwey Jahr verwahret behalten ward.
Die Vrſache war dieſe:
Heinrich der Grafe von Schwerin/ Guntzels Sohn/ hatte einen Edelman Hans Gans/ vom Hauſe Gralow verjaget.
Derſelbige nahm Zuflucht zum Koͤnige in Dennemarck/ der ſich der Lande auff dißſeit der Elbe ſehr anmaſſete/ vnd erhielt es/ das der Grafe ſich in Dennemarck zu vermeidung groſſer Vngelegenheit im Jahr mccxxiij. auff gegebenes Geleit zu der Sachen verhoͤrung ſtellete.
Als er aber erſchien/ warden jhm ſolche Puncten vorgeleget/ die jhme einzugehen vnertraͤglich waren.
Da ſahe er wie es gefochten war.
Er war in Frembden Haͤnden:
Solte nur ſagen/ was andern geliebete/ oder er muſte eines anderen ſich vermuthen.
Derowegen gedachte er auff Mittel/ wie er moͤchte ohne Schaden anheimb gelangen.
Namb die Zeit in acht/ da beyde Koͤnige/ Vater vnd Sohn/ in einem Gezelte auff der Jagt lagen vnd ruheten/ vnd von jhren Daͤhnen/ die ſich beſoffen hetten/ wenig bewachet wurden.
Warff mit ſeinen Leuten jhnen beyden Kleider vbers Angeſichte/ das ſie kein Geſchrey macheten/ brachte ſie auff ein Schiff/ vnd fuͤhrete ſie davon.
Zuvor aber durchbohrete er die andere Daͤniſche Schiffe/ in groſſer Stille/ vnd machete ſie vntuͤchtig/ daß ſie nicht folgen konten.
Alſo kam er zu Schwerin mit den beyden Waldemarn an/ vnnd wurden dieſelbe zwey Jahr lang in Hafft behalten/ biß ſie endlich dem Grafen xlv. tauſent Marck Silbers erlegeten.
12. Als Heinrich der Grafe von Schwerin Koͤnig Waldemarum mit ſeinem Sohne durch eine Behaͤndigkeit gefangen nimbt/ vnd jhn zwey Jahr in haffe helt/ begeben ſich die Hollſtetner vnd Luͤbecker von den Daͤhnen an das Reich/ vñ Barnimus I. nimbt den Rugianiſchen Fuͤrſten/ der nun keinen Beyſtand aus Daͤñemarck hette/ Loytz vnd Demmin ab.
A. C. 1223.
Cranz. lib. 7. Sax c. 38. & l. 7. Vand. c. 9.
Nicol. Mareſc. l. 5. annal. Herul. c. 4.
Nicolaus Mareſchalck/ der die Wendiſche Chronick beſchrieben/ iſt der Meinung/ als wenn Graff Heinrich darumb den Koͤnig auff der Jagt gefangen genommen/ weil er an ſeine Gemahlin/ die er bey jhme gelaſſen/ als er zum heiligen Grabe verreiſete/ etwas Vnehrliches geſinnet hette.
Jhme ſey/ wie jhme wolle/ Jnnerhalb der zeit/ das der Alte vnd Junge Koͤnig gefangen ſitzen/ wircken ſich die Hollſteiniſche Grafen/ wie auch die Stadt Luͤbeck/ aus der Daͤhnen Haͤnde/ vnd geben ſich in den Schutz des Roͤmiſchen Reiches.
Vnd vnſer Hertzog Barnimb faͤllet auch mit ſeinem Bruder Sohn Wartislao III. die beyde Staͤdte Loytz vnd Demmin an/ erobert ſie/ vnd vertraͤget ſich endlich mit Witzlaff dem Fuͤrſten von Ruͤgen der maſſen/ das derſelbe Barth behalten/ vnd Loytz vnd Demmin den Pommeriſchen Fuͤrſten laſſen ſol.
13. Barnimus I. vnd die Marggrafen zu Brandenburg kriegen vmb das Pommerſche Land/ das man jetzund die Newmarck heiſſet/ vnd endlich wird ein groß Theil der New- vnd Vkermarck ſampt der Stadt Prentzlow zum Heyraths- Gelde dem Marggraffen uͤberlaſſen.
Mit den Marckgraffen bekam er auch etwas zuthun/ weil er mit Hertzog Wartislao III. Svantipolken dem Hinter Pom̃eriſchen Fuͤrſten/ wider die Polen vnd Ordens Herren/ mit denen ſich die Marggrafen daßmahl verbunden hetten/ Huͤlffe leiſtete.
Dann vmb ſolcher Vrſache willen fielen beyde Marggraffen Johannes I. der Churfuͤrſt/ vnd Otto III. ſein Bruder/ in das Pommeriſche Land/ das man jetzt die Newmarck heiſſet/ vnd hauſeten drinnen vbel/ vnd nahmen es faſt gantz hinweg.
Die Hertzogen waren aber auch nicht faul/ ſondern ſamleten jhre Volck/ vnd eroberten auffs newe/ was ſie verlohren hetten.
Da es aber mit ſolchem Kriege ein weit außſehen hette/ ward die Sache endlich nach vielen Handlungen im Jahr mccxliv. ſo vertragen/ daß Churfuͤrſt Johannes Hertzog Barnimbs Tochter Hedewig zur Ehe genommen/ vnd an ſtat des Heyrathgeldes/ die zuvor eingenommene Staͤdte in der Newmarcke vnd im Vkerlande/ vnd inſonderheit die daßmahlige Pommeriſche Stadt Prentzlow/ erlanget hat.
Vnd darauff iſt auch ein ſolch guth Vertrawen vnter beyden Haͤuſern entſtanden/ das/ da Hertzog Barnimb ſein erſte vnd andere Gemahl/ als Mariennam aus Sachſen/ vnd Margaritam aus Braunſchweig/ Fuͤrſt Witzlaffs aus Ruͤgen nachgelaſſene Wittbe/ durch einen fruͤezeitigen Todt verlohren/ vnd nunmehr zur dritten Heyrath ſchreiten wolte/ Er Marggraff Otten Tochter die Mechthildem zur Ehe genommen/ vnd zugleich ſeinem̃ Sohn Bogißlao IV. Chur Fuͤrſt Johanſen Tochter/ auch Mechthild genant/ beylegen laſſen.
A. Ch. 1244.
Doch koͤnte auch dieſe ſo feſt geſchuͤrzete Freundſchafft nitlange dawren.
Dañ als Churfuͤrſt Johannes nebenſt ſeinem Bruder Ottone/ verſtorben/ vnd ſeine Soͤhne/ vnd vnter jhnen inſonderheit Marggraff Conrad/ ſich der Hinter Pommeriſchen Haͤndel annahmen/ vnd Hertzog Wartißlaffen wieder ſeinen Bruder Meſtowin beyſprungen/ auch daruͤber ſich der Stadt Dantzig bemaͤchtigeten/ hat Hertzog Barnimb nebenſt dem Hertzogen aus Polen Bolißlaffen Meſtowini Recht verthediget/ vnd die Stadt Dantzig aus Marggraffen Conradi Haͤnden wieder loß gewircket; Welches dann den ſaͤmptlichen Marggraffen dermaſſen verdroſſen/ das ſie im Jahr mcclxxiv. einen Einfall in des Colbatziſchen Cloſters Guͤter thaten/ vnd alles Land biß an Cammin verheereten.
Aber Hertzog Barnimb iſt auch bald auff/ gehet in die Newmarck hinein/ erobert Drießden/ vnd machet gute Beute.
Bolißlaff der Hertzog aus Pohlen/ gieng auch durch Hinter Pommern auff die Marck zu/ vnd als jhm Otto IV.
bey Soldin entgegen zog/ ſchlug er jhn in die Flucht/ vnd gab den Seinigen alles laͤngſt der Oder preyß.
14. Die Kriege gehen zwiſchen der Marck vñ Pommeren wegen der Hinter Pommerſchen Fuͤrſten wieder an/ vnd die Maͤrcker machen Beute im Collbatziſchen vnd Camminiſchen. Barnimus I. nimbt Drießden dagegen hinweg.
A. C. 1274.
15. Nach Barnimi I. todte erobert Marggraff Albrecht Stargard vnd Berneſtein/ welche daßmahl eine Pommerſche Stadt war.
Aber Barnimi Soͤhne bemaͤchtigen ſich der Stadt Stargard wiederumb/ vnd bekommen auch durch guͤthliche Vnterhandlung Bernſtein wieder in jhre Gewalt.
Bald aber darauff fiel Hertzog Barnimb wegen ſeines hohen Alters in eine Kranckheit/ vnd ſtarb zum Dam̃/ da er mehrentheils pflag Hoff zuhalten/ eines ſanfften ſeeligen Todtes.
Seine drey Soͤhne Bogißlaus IV. Barnimus II.
vnd Otto I. ſind nach ſeinem Todte/ ſo lange als Barnimus II. lebete/ in vngetheileter Regierung verblieben/ vnd haben alsforth ſich wider Marggraff Albrechten/ Johañis Sohn/ wehren muͤſſen/ welcher wegen etlicher Streitigkeiten der Grentze halben/ das Land Berneſtein/ ſo daß mahl Pommeriſch war/ vberzog/ vnnd die Stadt Berneſtein/ wie auch Stargard ander Jhnanebenſt dem Schloß eroberte.
Vnd da die Pommeriſche Hertzogen dieſe Gewalt tieff zu Hertzen zogen/ auch im Jahr mcclxxx. Stargardt nebenſt dem Schloſſe mit ſtuͤrmender Hand gewuñen/ auch nunmehr auff Berneſtein rucketen/ hat Hertzog Bogslaffs Gemahlin/ Marggraff Albrechten Schweſter/ den Handel zwiſchen jhrem Bruder vñ Ehegemahl auffgegriffen/ vnd es dahin gebracht/ dz Berneſtein in der Guͤte dem Hauſe Pom̃eren wieder abgetreten iſt.
A. C. 1280.
16. Stavenhagen wird Nicolao dem Fuͤrſten von
Vnd weil in dieſem Kriege Fuͤrſt Nicolaus von der Werle/ ſonſt Fuͤrſt der Wenden geheiſſen/ den Hertzogen aus Pommeren Volck zufuͤhrete/ vnd jhm Beyſtand leyſtete/ als haben ſie jhme fuͤr den Kriegs- Vnkoſten das Schloß vnd Ampt Stavenhagen gegeben/ dz hernach die Fuͤrſten von der Werle von den Hertzogen von Stettin zu Lehen behalten haben.
Dieſer Fuͤrſt Nicolaus hat bald darauff im Jahr mccxcj. mit ſeinen Vettern Heinrich vnd Nicolao Gebruͤderen/ die ſich jhrem eigenen Vater/ Fuͤrſt Heinrichen dem aͤltern/ aus der liederlichen Vrſache wiederſetzeten/ dz er in ſeinem Alter nach ſeiner erſten Gemahlin Todte ſich des Hertzogen von Luͤneburg Tochter hette beylegen laſſen/ zuthun gekrieget.
Gemelte Bruͤdere/ wolten von keiner Stieff Mutter wiſſen/ wie es dann offt geſchicht/ dz der Stieffkinder Haß groͤſſer iſt/ als der ſo vbel beſchrienen Stieff Muttere.
Darumb gedachten ſie jhren Alten Vater auff der Jagd/ nicht weit von Barth/ dahin er fuͤr die Soͤhne zum Fuͤrſten aus Ruͤgen geflogen war/ gefangen zunehmen.
Vnd als er ſich/ ſo viele er vermocht/ wehrete/ iſt er druͤber erſchlagen worden.
Darauff wurden die beyden Fuͤrſten als Vater Moͤrder außgeruffen/ vnd Fuͤrſt Nicolaus jhre Vetter namb jhre Land ein.
Solches woltẽ gleichwol Fuͤrſt Heinrichen Schwieger Vater Wißlaff Fuͤrſt aus Ruͤgen/ vnd Bogißlaus Hertzog aus Pom̃eren/ der jhme auch verwand war/ nicht geſtaten/ vnd gaben fuͤr/ der Mord were nicht aus Fuͤrſatz geſchehen/ auch der Vater weder mit der Hand der Soͤhne/ noch aus jhrem Befehlermordet.
Vnd nahmen alſo in Fuͤrſt Heinrichen Nahmen das Land zu Gnoͤyen ein.
Weil aber Furſt Nicolaus ſich lange wehrete/ auch endlich den Fuͤrſten aus Ruͤgen gefangen nahm/ ſo verzog ſich dieſe Vnruhe lange zeit/ vnd kam Hertzog Bogißlaus biß an Parchen/ vnd thete groſſen Schaden/ biß der gefangene Fuͤrſt wieder erlediget ward.
Fuͤrſt Heinrich aber/ vmb deſſen willen er die Waffen errgiffen hette/ konte gar nicht wiederumb zu ſeinem Lande kommen/ ſondern muſte als ein Vatermoͤrder in groſſer Armuth ſterben.
Doch iſt ſein Sohn Barnimb endlich aus Gnade der Pommeren Thumb Probſt zu Cammin/ vnd Apt zu Colbatz geworden.
der Werle von den Pom̃erſchen Hertzogen zu Lehen eingegeben.
Doch weil derſelb bald darauff ſeiner Vettern Land einnahm/ die ſich wider jhren Vater vergriffen hetten/ das er druͤber vmbs Leben gekommen/ nimbt ſich Bogislaus IV. aus Pom̃ern vnd Witzlaff aus Ruͤgen/ der vertriebenen Fuͤrſten an/ aber vmbſonſt.
Dann ſie muſten als Vater Moͤrder im Elend ſterben.
A. Ch. 1291.
17. Zachan vnd etliche Doͤrffer kommen aus der Creutzherren Haͤnde an Pommern: Treptow an der Rege wird zur Stadt auffgeleget.
Mitlerweile iſt das Staͤdlein Zachan/ vnd die Doͤrffer Zuchow/ Schwanebecke vnd Zadelow aus der Creutzherren Haͤnde durch einen Abtrag an die Pommern gekommen/ wie dann auch die Hertzogen das Dorff Treptow an der Rega dem Abt zu Belbuck abgehandelt/ vnd es mit dem anderen dabey gelegenen Dorff Krechhauſen in eine Mawr zur Stadt gezogen/ vnd es mit Teutſchem Rechte bewiedmet haben.
Aber dagegen ward faſt das gantze Hinter Pommern durch den toͤdlichen Abgang Meſtowini II. von dem Pommeriſchen Gebiete abgeriſſen/ wie im vorigen Buche iſt außgefuͤhret worden.
18. Barnimus II. wird von Vidantz Muckerwitzen/ an deſſen Weibe er ſich vergriffen/ in der Vkermuͤndiſchen Heyde erſtochen.
A. C. 3295.
Wie in den Handlungen/ ſo daßmahl mit Pohlen wegen Hinter Pommeren gepflogen worden/ vnter andern Abgeſandten auch Vidantz Muckerwitz ein Pommeriſcher von Adelſich gebrauchen ließ/ vnd nach ſeiner Wiederkunfft vernamb/ das Hertzog Barnimb ſich an ſeinem Weibe vergriffen hette/ als hat er aus groſſer vngehaltener Rache auff gemelten Hertzogen in der Vkermuͤndiſchen Heyde gewartet/ vnd jhn im Jahr mccxcv. an dem Orte/ da noch vor wenig Jahren ein hoͤltzernes Creutz geſtanden/ ſo man das Barnimbs Creutz genant/ da ers zum wenigſten vermuthete/ erſtochen.
Alſo waren nun zweene Hertzogen in gantz Pommeren vbrig/ Bogißlaus IV.
vnd Otto I. Gebruͤdere.
Denſelben wolte es nunmehr nicht rathſamb duͤncken/ in vngetheileter Herꝛſchafft laͤnger zu ſitzen.
Derowegen haben ſie durch Graff Jatzken von Gutzkaw/ vnd xj. vornehme Land Rhaͤte jhre Land vnd Leute gleichmeſſig von einander in zwey Theil geſetzet/ vnd iſt Hertzog Bogißlaffen das Land zu Pommeren/ ſo ſich an der See her erſtrecket/ vnd/ von Demmin anzurechnen/ in ſich begreiffet/ was zwiſchen dem Fuͤrſtenthumb Ruͤgen vnd der Peene gelegen/ als Greiffswald/ Wolgaſt/ vnd dabeneben das Land zu Vſedom/ vnd vber der Swine/ Wollin/ Stargard/ vnd das Land biß an den Gollenberg zugefallen.
Hertzog Otto aber hat das Land zu Stettin/ vom Hauſe Demmin anzurechnen/ neben dem Lande zu Großwin/ Treptow/ Vkermuͤnde/ Stettin/ vnd allem deme/ was zwiſchen der Peene/ Friſchenhafe/ Oder/ vnd Jhna ſampt dem Theil an der Vker vnd Newmarck belegen/ einbekommen/ vnd iſt alsfort der erſte Stetiniſche Herr genennet worden.
Vnd alſo ſind nun zwey Hertzogthuͤmbe in dieſem Lande entſtanden.
Das eine nennete man das Hertzogthumb Pommeren vnd Wolgaſt/ das andere war das Hertzogthumb Stettin/ in welchem dieſe Erbeinigung mit vorwiſſen vnd willen der Landſtaͤnde getroffen ward/ daß das Land Stettin jm̃erdar vngetheilet bleiben/ vnd nicht mehr/ dann eine Regierung haben ſolte/ damit man deſto beſſer den Widerwertigen auff allen Fall begegnen/ vnd einhellig jhnen Widerſtand thun koͤnte.
Beyde ſind faſt clxx. Jahr in gutem Flor/ doch zwiſchen groſſen Kriegen vnd beharꝛlicher Vnruhe/ beſtanden.
Nach ſolcher Zeit iſt die Stetiniſche Linij mit Ottone III. im Jahr mcdlxiv. abgegangen.
19. Pommern wird getheilet vnter Barnimi I. Soͤhne/ vnd bekompt Bogislaus IV. das Hertzogthumb Pommern vnd Wollgaſt:
Otto I. das Hertzogthumb Stettin.
Vnd beſtehen beyde Hertzogthuͤmbe bey 170. Jahr in gutem Flor.
A. Ch. 1464.
Damit wir aber deſto oͤrdentlicher faſſen/ was in beyden Hertzogthuͤmben forgegangen iſt/ wollen wir erſtlich der Stetiniſchen Hertzogen Geſchichte biß auff Ottonem III. kuͤrtzlich erzehlen/ darnach die gantze Wolgaſtiſche Pommeriſche Linij auch durchgehen/ vnd dabeneben einſtrewen/ was zu weiterer Erkuͤndigung vnſers Vaterlandes dienlich ſein wird.
20. Otto I. der Stetiniſche Hertzog erhelt einen Sieg wider die Marck/ bringet die Peene in den Verchiſchẽ See/ giebet der Tempelherren Guͤter als Roͤrich/ Panſin vnd andere mehr vmb Wildenbruch gelegene oͤrter den Rodiſer Herren oder S.
Johannis Orden: Bringet auffs newe Bernſtein an ſich/ vnd verbeſſert das Land allenthalben.
Was nun anfaͤnglich Hertzog Otten anlanget/ deme die Stetiniſche Regierung zugefallen/ ſo ſich hinter deme am Meere biß an den Gollenberg gelegenen Vor Pommeren mitten im Lande an der Marcke her erſtrecket/ ſo haben bald nach geſchehener Theilung Otto/ Johan/ vnd Waldemar die Marckgrafen aus Brandenburg jhn mit Kriege bekuͤm̃ert/ vnd jhme etliche Schloͤſſer vnd Flecken im Jahr mcccij. weggenommen.
Er als ein frewdiger Held iſt jhnen maͤchtig vnter Augen gegangen/ hat mit ſeinen Pommeren ſie vnd jhre Haufen bey Staͤndel nicht weit von Vierraden angetroffen/ ſie hart geſchlagen/ vnd vber cc. vornehme Leute davon gefuͤhret.
Das nun ſolche moͤchten erloͤſet werden/ ſind jhme in einem Vertrage die eingenommene Flecken vnd Schloͤſſer Fuͤrſtenſee/ Newlin/ Fiddichow/ Speckin/ Lindow/ Loͤkenitz wiederumb eingereumet worden.
Auch hat er den langen Dam̃ zwiſchen Stettin vnd der Stadt Dam̃ anlegen laſſen/ vnd zu anrichtung deſſelben den Stetiniſchen fuͤr jeder Klaffter zweene Schilling drey Jahr lang gegeben/ vnd jhnen noch darzu den Zoll darauff verliehen/ welches dann geſchehen iſt im Jahr mccxcix. Sechs Jahr hernach hat er Peter vnd Johan von Brakeln die beyde Regelitzen/ vnd das Land dazwiſchen verehret/ vnd als dieſelbe xxxj. Jahr hernach verſtorben/ hat er den Stetiniſchen ſolche Fluͤſſe nebenſt dem eingeſchloſſenen Lande vbergeben.
Folgends hat er zu mehrer befaͤſtigung des Landes im Jahr mcccix. die Peene in den Verchenſchen See leiten laſſen/ vnd ſolchen Fluß an dem Orte dem Kloͤſter Verchen gegeben/ vnd zugeeignet.
Ferner da vmb ſolche Zeit Clemens V. der Pabſt die Tempelherren wegen jhrer Vppigkeit/ vnd das ſie nunmehr ſich vber Koͤnige vnd Fuͤrſten zu erheben anfiengen/ in den Bann thate/ jhre Guͤter Preyß gab/ vnd jhren Obriſten Heer- Meiſter Jacobum Burgundum zum Fewr verdam̃ete/ vñ den ſaͤmptlichen Orden faſt auff einen Tag außrottete/ hat gemelter Hertzog Otto Roͤrich/ Panſin/ vnd andere mehr vmb Wildenbruch gelegene oͤrter/ ſo etliche Tempelsherren von jhm zur Lehen trugen/ jhnen entwendet/ vnd den Rhodiſern/ die man ſonſt auch Spittal Herren S. Johannis Ordens nennet/ vnd von denen die noch heutiges Tages beruͤmbte Malteſer Ritter jhren Vrſprung haben/ verlehnet.
Solche Guͤter ſind mit der Zeit vermehret vnd gebeſſert/ vnd zu einer Compterey gemachet:
Dieſelbe iſt vmbs Jahr mccclxxxij/ da Bernhard von der Schulenburg S. Johannis Ordens Meiſter/ vnd Heinrich von Guntersberg Comptor war/ von Roͤrich nach Wildenbruch verleget/ vnd iſt nebenſt der Stad- Bahnen/ Collin vnnd anderen ſtattlichen Guͤtern biß auff heutigen Tag dem Commendator oder Comptor/ von dem Stetiniſchen Pommeriſchen Fuͤrſten/ verlehnet worden.
Es hat ferner Hertzog Otto Marggraff Waldemaro/ das Land vnd die Stadt Berneſtein/ ſo in der vorigen Vnruhe von Pom̃eren auffs newe gekommen war/ fuͤr vij. tauſent Marck Silbers abgekaufet/ vnd allenthalben des Landes beſte/ wo er gekund/ geſuchet.
Aber bald drauff fiel eine ſolche Zerruͤttung in vnſerem Pommerlande vnd der Benachbarten Marck ein/ daruͤber faſt alles were zu trummern gegangen/ vnd darauß ſich langwirige Kriege mit euſſerſtem Verderben beyder Landſchafften angeſponnen haben.
A. C. 1302.
A. C. 1299.
A. C. 1309.
Paralip. Urſperg.
& Pomar. in Chron. ad ann. 1307.
A. C. 1382.
21. Als die Stam̃lintj der erſten Marggraffen abgehet/ reiſſet ein jeglicher von der Marck zu ſich wz jhme zum naͤhiſten gelegen/ vnd alſo brachten die Pom̃eren Prentzlow vnd Paſewalck/ welcher oͤrter ſich die Mechelnburger bemaͤchtigen wolten/ wieder an ſich. A. Ch. 1322.
Es waren/ wie Crantzius meldet/ fuͤr kurtzen Jahren wol xix. Marggraffen von Brandenburg/ aus dem loͤblichen alten Geſchlechte der Anhaltiſchen Fuͤrſten zugleich zuzehlen geweſen.
Aber vmb dieſe Zeit namb der fruchtbare Baum der maſſen ab/ das jnnerhalb vier Jahren drey Chur Fuͤrſten von Brandenburg/ Waldemar I. vnd ſeine beyde Vettern Waldemarus II.
vnd Johannes IV. Gebruͤdere/ derer einer dem andern kurtz nach xiv. Tagen folgete/ hinfielen/ vnd mit jhnen der gantze Alte Brandenburgiſche Stam̃ im Jahr mcccxxij. abgieng.
Da wolten ſich Rudolff Churfuͤrſt zu Sachſen/ nebenſt den Fuͤrſten von Anhalt/ als die mit dem verſtorbenen Marggraffen eines Geſchlechtes waren/ der Marck Brandenburg anmaſſen.
Aber neben jhnen griff ein jeder zu/ vnd namb von derſelben weg/ was jhme zum naͤheſten lag.
Heinrich der Fuͤrſt aus Schleſien machete ſich an Goͤrlitz vnd Lauben; Johannes der Koͤnig von Boͤhmen bekamb Bautzen vnd andere oͤrter; Die Pohlen kamen auch endlich mit einem groſſen Heere biß nach Franckfurt an der Oder/ vnd verbrandten wol cxl. Doͤrffer/ ſich an den Maͤrckern zurechen/ die Hertzog Primißlaff erſchlagen/ vnd Hinter Pom̃eren mit einem vorgreifflichen Kauffe an die Ordens Herren gebracht hetten.
Otto vnſer Hertzog von Stettin vermeinete auch Prentzlaw vnd Paſewalck/ vnd alſo die Vkermarcke/ were ſein/ weil ſolche oͤrter vorzeiten Pommeriſch geweſen/ vnd von Hertzog Barnimb dem Erſten/ als ein Brautſchatz/ der Marck hingegeben waren.
Weil derowegen der Stam̃ verloſchen/ wolte er ſolche Landſchafften/ dazu er mehr befuget war/ keinem Frembden in die Haͤnde kommen laſſen.
Aber da ward Hertzog Heinrich von Mechelenburg/ den man den Lewen nennet/ ehe fertig/ vnd namb/ als ein Eydam Churfuͤrſt Waldemari/ ſolche oͤrter hinweg/ vnd wolte ſie fuͤr ſich behalten.
Das wolten nun Hertzog Otto vnd Wartißlaus IV. Bogißlai IV. Sohn/ ſein Vetter oder Bruder Sohn/ nicht leyden/ kamen mit einem anſehenlichen Heer wider die Mechelenburger auff den Platz/ jageten ſie aus Prentzlow vnd Paſewalck vnd dem gantzen vmbliegenden Vkerlande/ vnd brachten ſolche oͤrter in jhre Gewalt.
Cranz. l. 8. Vand. c. 3.
Weil aber hiedurch ein groſſer Krieg wider diß Land zubefahren war/ ſo haben die Fuͤrſten beyder Regierungen in Pommeren fuͤr rathſamb erachtet/ zuſammen zurucken/ vnd eine Hoffhaltung anzurichten/ maſſen ſie ſich auff ſolche weyſe beſſer fuͤr den Feind ſchuͤtzen konten.
Jhre Landſchafft hat ſich auch mit jhnen verbunden/ jhnen bepflichtig zu ſeyn.
Vnd ſind alſo die Grentze/ die ſie inwendig des Landes vertheidigen wolten/ allenthalben wol beſetzet/ nemblich die Peene/ Swine/ Reetz/ Warte vnd Oder.
22. Kaͤyſer Ludewig V. giebt ſeinem Sohne Ludovice die Marcke/ vnd auch/ weil die Pommerſche Hertzogen angegeben wuͤrden/ das ſie die Lehen nicht geſuchet hetten/ das Hertzogthumb Pommern/ das es von den Marckgraffen ſolte zu Lehen getragen werden.
Val. Eichſtad. in Annal. ad A. C. 1328.
Da alſo vnterſchiedliche Herren vnd Fuͤrſten vmb die Marck ſich riſſen/ trat Kaͤyſer Ludewig der Fuͤnffte des Nahmens/ ſonſt der Beyer genant/ ins Mittel/ gab vor/ der abgeſtammeten Marckgraffen vnd Churfuͤrſten Land were an den Kaͤyſer verfallen/ das er ſie verlehnen moͤchte/ weme er wolte/ wie er ſie denn ſeinem Sohne/ auch Ludewig genant/ zur Lehen aufftrug/ vnd jhn zum Churfuͤrſten von Brandenburg beſtetigete.
So bald derſelbe nun die Marck einnahm/ forderte er von den Pommeren die beyde Staͤdte/ Prentzlow vnd Paſewalck/ die ſie in jhre Gewalt gebracht hetten.
Aber vnſere Hertzogen ſchuͤrtzeten jhre Recht fuͤr/ das ſie/ als die Rechte alte Herꝛſchafft/ an ſolchem Lande hetten.
Das wolte nichtes gelten/ vñ es ließ der newe Churfuͤrſt an ſeinen Herren Vater/ den Kaͤyſer die Sache gelangen.
Gab dabeneben fuͤr/ die Hertzogen von Pommeren hetten jhre Lehn von Kaͤyſ. Mayt. zu empfangen biß daher verſeſſen/ vnd batt/ jhre Laͤnder/ derer ſie ſich verluſtig gemachet hetten/ jhme zu verlehnen.
Es war aber mit dieſem Handel/ den der newe Chur- Fuͤrſt wegen der verſeſſenen Lehen vorwandte/ ſo beſchaffen.
Nach deme Kaͤyſer Heinrich des Nahmens der ſiebende im Jahr mcccxiv. verſtorben war/ vnd die Churfuͤrſten auff dem Wahltage ſich wegen eines newen Kaͤyſers nicht vereinigen konten/ ſondern etliche jhre Stimme Friderico von Oeſterreich gaben/ vñ jhn zu Boña kroͤneten/ andere Ludewig den Beyer erwehleten/ vñ zu Aach jhm die Krone auffſetzeten/ entſtanden daruͤber groſſe Kriege zwiſchen beyden Kaͤyſern/ bey xj.
Jahr lang.
Jn ſolcher Zeit iſt das gantze Teutſche Reich in zween hauffen getrennet geweſen/ vnd ſind wol fuͤnff groſſe Feldſchlachten gehalten/ darinnen doch Ludewig der Beyer endlich obgeſieget/ vnd den Oeſterreicher gefangen bekommen hat.
A. C. 1314.
Da nun alſo Niemand wuſte/ wer denn der rechte Kaͤyſer were/ weil ſie ſich beyde hetten kroͤnen laſſen/ vnd ein jeder ſeine Sache mit dem Schwerdte verthedigete/ ſo wolten vnſere Pommeriſche Hertzogen keinem Theil beyfall geben/ ſonderen erwarteten des Außganges.
Aber ehe die beyden Kaͤyſer ſich vertrugen/ verfiel der Brandenburgiſche Stam̃/ vnd der eine Kaͤyſer Ludewig/ ſetzete ſeinen Sohn zum Churfuͤrſten ein/ wie geſaget/ vnd hette ſich nunmehr ſo weit auff geſchehenen Bericht ſeines Sohnes bewegen laſſen/ das er willens war/ die Hertzogen von Pommeren dahin zuzwingen/ das ſie nicht allein die Vckermarck abtreten/ ſondern auch von ſeinem Sohne/ als einem Churfuͤrſten von Brandenburg/ jhre Land vnd Leute zur Lehen tragen/ vnd hinfort kein Stand des Reiches mehr ſein ſolten.
23. Die Pommerſche Hertzogen wollen mit dem Außſpruche Kaͤyſer Ludovici V. nicht zufrieden ſein/ auch legen ſich die Staͤnde des Reiches darzwiſchen/ vnd wird es endlich theils mit Waffen/ theils mit guͤthlicher Handlung dahin gebracht/ das die Pommeren jhren Stand im Reiche behielten/ vnd Ludewig der Marggraff mit dem Angefaͤlle zufrieden war.
Vber ſolchen ſchnellen vnd vnvermuthlichen Außſpruch haben die Hertzogen ſich bey den anderen Reichsſtaͤnden hoͤchlich beſchweret/ vnd beym Kaͤyſer ſelbſten jhre gerechte Sache/ vñ das vnbillige Anmuthen jhres newen Nachbawren außgefuͤhret/ vnd wolten ſich aus dem Beſitz deſſen/ das ſie hetten/ im wenigſten begeben.
Auch die Staͤnde des Reichs ſprachen Kaͤyſer Ludovico ernſtlichen zu/ das er nicht mehr Liebe zu ſeinem Sohne als dem Reiche tragen/ noch ſo loͤbliche Hertzogthuͤmbe/ die andere Roͤmiſche Kaͤyſer vnd Koͤnige nicht ohne groſſe Muͤhe zum Reich gebracht hatten/ wiederumb hingeben ſolte.
Damit nun gemelter Kaͤyſer aus dem Geſchrey kaͤme/ hat er ſeinen Sohn angeredet/ das er jhme die geliehene Stuͤcke wiederumb guͤtlich zuſtellete/ vnd die Anwartung vnd das Angefell behielte/ inſonderheit/ weil die Hertzogen von Stettin die Lande einhetten/ vnd ſie jhme nicht willig wuͤrden folgen laſſen/ vnd dannenher allerley Vngemach entſtehen koͤnte.
Ehe aber Marggraff Ludewig/ beſagten Kaͤyſers Sohn/ hierein willigete/ vnd (welches doch hernach beſchehen iſt) ſich mit dem Angefell begnuͤgen ließ/ vnd vnter deß der Handel zun Waffen ſich anließ/ ruͤſteten ſich die Hertzogen aus Pommern auch/ ſo ſie mit gewalt ſolten angegriffen werden/ ſich auffs beſte ſie koͤnten/ zuwehren/ vnd das gantze Land verließ ſich nehiſt Gott vnd jhrer gerechten Sache/ auff den freudigen/ mutigen/ verſtaͤndigen/ beredeten Jungeu Held/ Hertzog Barnimb/ der ein einiger Sohn Hertzog Otten von Stettin war/ vnd die Verwaltung der Krieges Geſchaͤffte guthwillig auff ſich buͤrdete.
Acta Norib. anno 1503.
21. Mart.
So getrawte ſich nun Churfuͤrſt Ludewig nicht/ etwas mit Gewalt außzurichten/ vnd ließ es zur guͤthlichen Handlung/ vnd vnterſchiedlichen Tageleiſtungen kommen/ welche doch alle vnfruchtbar abgiengen.
Letzlich iſt ein Tag beſtimmet worden/ darauff Graff Vlrich von der Lindow Vnterhaͤndler ſein/ vnd der Churfuͤrſt vnd Hertzog Barnimb in Perſon erſcheinen ſolten.
Der Churfuͤrſt kam wol mit dc. geruſteten Pferden an/ vnd als ſich die Pommeriſche Rhaͤte vber ſolchen ſtarcken Einzug allerley Nachdencken macheten/ hat Hertzog Barnimb dafuͤr geachtet/ der Tag were nicht zu dem Ende geſetzet/ das man viele Pferde gegen einander zuſammen braͤchte/ vnd er wolte mehr fuͤr ſeine Perſon bey der Handlung/ als tauſent Pferde/ außrichten/ geſtalt er denn auch des Fuͤrſtlichen Hauſes zu Stettin Pommeren/ Recht dermaſſen behauptete/ das der Vnterhandler die Hauptpunct zur rechtlichen Eroͤrterung hat ſtellen muͤſſen/ vnd die Sache dahin verablaſſen/ daß mit Gewalt vnd Kriege nichtes fuͤrgenommen wuͤrde/ ſondern das zu mehrer beſtetigung gutes Vertrawens Hertzog Barnimb/ Churfuͤrſt Rudolphi Pfaltzgraffen am Rhein/ Kaͤyſer Ludewigs Bruder- Tochter/ Mechthildam zur Ehe nehmen ſolte.
Aber ſolche Braut iſt ehe/ dann ſie hat koͤnnen heimbgefuͤhret werden/ mit todte abgegangen/ vnd hat der Churfuͤrſt aus der Marck alle behandelte Abrede zuruͤcke geſetzet/ mit einem anſehenlichen Volcke das Pommerland angefallen/ vnd drinnen groſſen Schaden gethan.
24. Hertzogk Barnimb III. hat mit den Maͤrckern vnd Mechelenburgern zugleich zuthun/ vnd erhelt wider beyde einen Sieg: Hernach wird Friede.
Ob nun wol auch eben zu der Zeit Hertzog Heinrich von Mechelenburg vnd die Fuͤrſten von der Werle das Land an der Tollenſe feindlich anfielen/ ſo hat Hertzog Barnimb dennoch den Muth nicht ſincken laſſen/ iſt in der Perſon mit Biſchoff Friederich von Cammin einem gebohrnen Eickſtedten/ vnd Graff Herman von Eberſtein den Maͤrckern bey Prentzlow entgegen gezogen/ hat das Feld erhalten/ viele Gefangene vnd die geraubete Beute den Feinden wieder abgenommen.
Johannem aber den Graffen von Gutzkow hat er nebenſt dem Demminiſchen vnd Treptowiſchen Volck den Mechelenburgern vnter die Augen geſtellet/ welcher den Feind ebenmaͤſſig beym Dorff Voltzkow in einem harten Treffen dermaſſen geſchlagen/ das die Fuͤrſten ſelbſt kaum durch die Flucht ſich haben retten koͤnnen.
Da hette vnſer Junger Held wol koͤnnen dem Gluͤck nachſetzen/ aber er hat ſich zum Stillſtand der Waffen vnd zur guͤtigen Handlung bereden laſſen.
Jn derſelben iſt wol in der Haupt-Jrrung nichtes fruchtbarliches geſchaffet/ Aber weil Hertzog Barnimbs erſte Braut verſtorben war/ iſt jhm/ gutes Vertrawen auffs newe anzurichten/ auffs newe des Churfuͤrſten Schweſter Tochter Fraͤwlein Agnes/ Hertzog Otten zu Braunſchweig vnd Luͤnenburg Tochter angetragen/ welche er auch ſich kurtz hernach beylegen laſſen.
Daruͤber dann eine Zeitlang zwiſchen den Chur- vnd Fuͤrſtlichen Haͤuſern zimlicher Friede entſtanden iſt.
25. Barnimus III. bricht dz Schloß
Jn gemelten Kriegen/ hatten ſich zweene von Adel/ Heinrich vnd Sieghard die Thuͤne auffm Schloß Cummerow Erbgeſeſſen/ zu den Fuͤrſten von der Werle geſchlagen/ vnd Hertzog Barnimb/ wo ſie gekont/ zu wiedern gethan/ auch ein Schloß an die Peene/ welches ſie Kick in die Peene genant/ erbawet/ vnd darauß der vmbliegenden jegend groſſen Schaden zugefugt.
Solches Schloß hat nach geendigtem Maͤrckiſchen vnd Mechelenburgiſchen Kriege Hertzog Barnimb zur Auffgab genoͤtiget/ es in grund brechen/ vnd die Thuͤne ſich auffs newe ſchweren laſſen.
Weiters/ weil er der drey Wollgaſtiſchen Jungen Herren/ Bogißlai V. Wartißlai V. Barnimi IV. Hertzog Wartißlai IV. Soͤhnen/ Vormund war/ hat er/ da er noch fuͤr den Churfuͤrſten Friede hette/ denſelben zu guth im Jahr mcccxxx. das alte ſehr verfallene Schloß zu Wollgaſt auffs newe auffgefuͤhret/ mit einem Walle vmbgegeben/ vnd die Peene herumb leiten laſſen.
der Thuͤne/ Kick in die Peene genant/ in grund/ vnd fuͤhret das alte verfallene Schloß Wollgaſt auffs newe auff.
A. C. 1350.
Aber bald drauff/ als im Jahr mcccxxxiv. muſte er mit hindanſetzung aller anderen Dinge abermahlen zun Waffen greiffen/ weil er vermerckete/ das der Churfuͤrſt ein groß Volck von Beyern/ Maͤrckern/ vnd anderen Voͤlckern zuſamen braͤchte/ vnd damit ſich des Pommerlandes zubemaͤchtigen/ vnd die Hertzogen aus Pommeren gantz zu Lehens- Leuten zumachen gedachte.
Da wolte nun Hertzog Barnimb nicht erwarten/ das der Feind den Anfall machte/ ſondern brachte ſein Volck in eyl zuſammen/ vnd zog mit Fuͤrſt Johan von Werlen oder Wenden/ deme er ſeine Schweſter Mechthildem newlich hette beylegen laſſen/ vnnd mit Graff Heinrichen von Schwerin/ Biſchoff Friederichen von Cammin/ Graff Herman von Newgarten/ vnd Graff Johann von Guͤtzkowen auff die Marck zu/ verheerete alles biß an Cremmen.
Da er dann den Churfuͤrſten mit ſeinem Heere fuͤr ſich gefunden/ vnd jhme anfaͤnglich/ ſo ferne er vnd die Hertzogen in jhrem Rechten vnverrucket gelaſſen wuͤrden/ daß ſie das Lehen vom Roͤmiſchen Kaͤyſer allein/ vnd keines weges vom Churfuͤrſten zu Brandenburg empfangen durfften/ durch ſeine Bottſchafften Freundſchafft/ vnd alle leydliche Mittel zum Frieden antragen laſſen.
Als er aber damit nichtes ſchaffen konte/ hat ers gewaget/ eine Schlacht dem Feinde beym Cremmer Tham̃ geliefert/ vnd nach deme das Treffen faſt einen halben Tag gewehret/ jhn aus dem Felde geſchlagen/ vnd verfolget.
D. Pomeranus vnd andere meinen/ das Kaͤyſer Ludewig ſelbſt in dieſer Feldſchlacht geweſen/ vnd anfaͤnglich ſeinem Sohne gerahten habe/ weil der Sieg vngewiß/ das er ſich in der Guͤte mit Hertzog Barnimb vertragen ſolte.
Aber/ wenn Vbermuth nicht ruhen kan/ mus das Vngluͤck auch auffgewecket werden.
26. Churfuͤrſt Ludewig ſamlet auffs newe ein groß Volck wieder Pommern.
Aber Hertzog Barnimus III. mit ſeinem Beyſtande erhelt abermahl eine anſehnliche Victorii am Cremmer Tham.
A. C. 1334.
27. Biſchoff Friederich von Cam̃in/ ein geborner von Eichſteten/ nach deme er vor die Hertzogen tapfer gefochten/ wird Vnterhandler zwiſchen jhnen vnd dem Chur- Fuͤrſten/ vnd er-
Nach gehaltenem Treffen verſtaͤrckete der Biſchoff von Cammin ſein Volck/ gieng in die Newe- Marck/ vnd gewan Tempelburg/ welches Luͤtke von Maſſow daßmahl einhette.
Ließ ſich aber endlich vom Churfuͤrſten bereden/ das er ſich zwiſchen demſelbigen/ vnd dem Hertzogen zu einem Vnterhaͤndler gebrauchen ließ.
Vnd hat drauff das Werck dermaſſen gerichtet/ das dem Churfuͤrſten Paſewalck vnd Prentzlow wieder abgetreten wuͤrden/ vnd er fuͤr ſich vnd ſeine Erben/ die nachfolgende Churfuͤrſten/ dagegen ſeines Vatern des Kaͤyſers Begnadung wegen der Lehen empfaͤngnus ſich abſagen/ vnd nur die Anwartunge auff den fall/ da das Fuͤrſtliche Hauß Stettin Pommeren abgehen wuͤrde/ haben ſolte.
Als nun nach ſolchem getroffenen Frieden im Jahr mcccxxxviij. ein Reichstag zu Franckfurt am Mayn gehalten ward/ hat daſelbſt Hertzog Barnimb zugleich vor ſich vnd ſeine Vettern vom Kaͤyſer das Lehen empfangen/ vnd mit offentlichen Briefen vnd Siegeln beſtetigen laſſen/ das die Hertzogen von Pom̃eren zu dem Roͤmiſchen Reich vnmittelbahr gehoͤren/ vnd die Lehen ohne Mittel vom Reich empfangen ſollen.
Jn ſolchen Briefen bezeuget Kaͤyſer Ludovicus IV. daß er die Hertzogthuͤmbe zu Stettin/ Pommeren/ Wenden/ Caſſuben vnd alle andere Herꝛſchafften/ mit ſeines Sohnes Ludovici des Marggraffen vnd Churfuͤrſten zu Brandenburg gutem Willen vnd Gunſt/ von der Marck/ von der ſie (wegen newlicher Begnadung) zu Lehen giengen/ genommen/ vnd dem Roͤmiſchen Reiche/ zu welchem ſie von Alters her anfaͤnglich gehoͤret hetten/ wieder vereiniget/ vnd ſie von aller Pflicht der Marggraffen in Ewigkeit koßgeſprochen habe/ alſo das die Hertzogen aus Pommeren an die Marggraffen/ vnd die Marck von derſelben Lehenſchafft wegen nichtes zufordern haben/ ſondern jhre Hertzogthuͤmber vnd Herꝛſchafften fuͤrbas Ewiglichen zu rechten Lehen vnmittelbahr von dem Reich empfahen ſollen:
Daß auch weil hier bey Churfuͤrſt Ludewig die Lehen der Pom̃erſchen Laͤnder in ſeines Vatern des Roͤmiſchen Kaͤyſers Hand vnd Gewalt geſtellet/ vnd ſich ſolcher Lehen fuͤr ſich/ vnd ſeine Nachkommen/ verzeihen/ die beyde Pommeriſche Hertzogen Otto vnd Barnimb Churfuͤrſt Ludovico/ ſeinem Bruder vnd Erben/ alle jhre Land/ Herꝛſchafft/ Leut vnd Guth nach jhrem Todte/ ob ſie ohne eheliche Soͤhneverfuͤhren/ gemachet vnd verſchaffet/ vnd ſolchs mit gnugſamen Briefen verſchrieben vnd verſiegelt hetten.
Vnd wer wider dieſen Vertrag handeln wuͤrde/ deme ſind zu Straffe tauſend Marck feines loͤtiges Goldes in Kaͤyſerlichem Briefe angeſetzet.
gehet eine Kaͤyſerliche Confirmation uͤber den getroffenen Vertragk.
A. C. 1338.
Als dieſes alles geſchehen/ hat ſich Hertzog Barnimb der aͤlter der Vormundſchafft ſeiner Herren Vettern von Wollgaſt Wartißlai IV. Sohnen/ weil ſie nunmehr nicht minderjaͤhrlig/ begeben.
Etliche Jahr hernach ſpinnen ſich wunderliche Haͤndel an/ daruͤber Sachſen/ Marck vnd Pommeren gnug zuthun bekommen haben/ vnd der zuvor geſchloſſene Friede zimlich zerruͤttet worden iſt.
28. Churfuͤrſt Ludewig entfuͤhret Wenceslao des Koͤnigs aus Boͤhmen Sohne ſeine Braut: Derowegen/ vnd vmb anderer Vrſachen willen/ wird ein Bund wider das Hauß Beyeren gemacht.
Offtgemelter Churfuͤrſt Ludewig hette ſeine erſte Gemahlin/ des Koͤniges aus Dennemarck Tochter/ newlich begraben laſſen/ vnd weil eben zu der zeit Margareta/ ſo man von der groͤſſe des Maules Maultaſche nennete/ des Hertzogen aus Kerndten vnd Tyrol/ vnd Grafen zu Steyrmarck einige Tochter/ ſich beſchwerete/ das jhre Herre/ Wenceslaus/ Johannis des Koͤniges aus Boͤhmen Sohn/ Marggraff in Maͤhren/ jhr keine Eheliche pflicht leiſten koͤnte/ vnd ſie doch gerne Mutter ſein wolte/ als hat der Kaͤyſer Luſt gewonnen/ ſolch eine reiche Braut ſeinem Sohne/ damit er ein groß Hertzogthumb zur Mitgifft bekommen koͤnte/ zufreyen.
Derſelbe iſt auch nicht vnwillig darzu/ vnd ob ſchon gemeltes Tyroliſches Fraͤwlein ſeine naͤhiſte Ohmin im anderen Grade gleicher Linij war/ hat er ſie dennoch jhrem Manne entfuͤhret/ vnd zur Ehe genommen.
Daruͤber ward Boͤhmen/ Hungern/ Franckreich auffgebracht/ weil der erſte ſo vbel verhoͤhnete Mann die Schmahe rechen/ vnd der ander ſeine Greten/ vnd mit Jhr Tyrol vnd die Steyrmarck behalten wolte.
Wenceslaus bekam auff ſeine Seyte Chur- Fuͤrſt Rudolff aus Sachſen/ vnd den Fuͤrſten von Anhalt/ vnd das deſto mehr/ weil dieſelbe allerley Gelegenheit ſucheten/ die Marck/ dazu ſie meineten/ das beſte Recht/ als die naͤheſte Vettern/ zuhaben/ wieder zuerlangen.
Daruͤber ward ein feſter/ doch heimlicher Bund/ zwiſchen ſolchen Fuͤrſten wider das Hauß Beyeren/ vnd alſo wider den Kaͤyſer/ gemachet/ darin Wenceslaus ſich verband/ ſo er wuͤrde Kaͤyſer werden/ wie ers dann auch vnter dem Nahmen Caroli IV. der die guͤldene Bulla geſchrieben hat/ endlich geworden iſt/ das er Rudolff dem Chur- Fuͤrſten aus Sachſen/ vnd dem Fuͤrſten von Anhalt/ als den naͤheſten Erben der alten verſtorbenen Marggraffen/ die Marcke vrlehnen wolte.
Cramz. lib. 8. Vand. c. 19. Avent. l. 8. Andr. Angelius lib. 2. annal. March.
Nach gepflogener heimblicher Handlung/ iſt Churfuͤrſt Rudolffen von Sachſen der Griff eingefallen/ das er einen alten Muͤller zum Hundlufft Jeckel Rehbock/ oder wie jhn andere nennen/ Menicken von Belitz/ der in ſeiner Jugend Marggraff Waldemars Schildknabe geweſen war/ vnd von den Dingen/ die vor deme bey Hofe vorgefallen waren/ etlilicher maſſen beſcheid geben konte/ zu ſich erforderte/ vnd einen Eyd von jhme nahm/ reinen Mund deſſen/ was jhme wuͤrde vertrawet werden/ zuhalten.
Solches konte ein ſo groſſer Herre von einem armen Muͤller leicht erlangen/ vnd hielt darauff der Chur- Fuͤrſt gemeltem Muͤller fuͤr/ wie die Marck von den Außlaͤndiſchen Beyern bedrenget/ vnd jhme vnd den Fuͤrſten von Anhalt/ als den rechten Erben/ entzogen were:
Das dannenhero derſelb ein loͤblich vnd dem Vaterland ein erſprießlich Werck thun koͤnte/ der jhm/ auff was wege es auch geſchehe/ helffen wuͤrde.
So ſolte er/ der Muͤller/ in einem Pilgrams Habit durch die Marcke reiſen/ vnd allenthalben anzeigen/ Marggraff Waldemar/ von deme man ſonſt hielte/ das er fuͤr xxvj. Jahr geſtorben ſey/ lebe noch.
Solte auch etliche Ringe vnd guͤldene Muͤntze/ die jhme der Churfuͤrſte gab/ bißweilen/ als von vngefehr/ blicken laſſen/ aber noch nichtes weiters ſagen.
Der Muͤller als ein verſchmitzeter alter Hoͤfeling verrichtet alles/ wie es jhme anbefohlen war/ vnd als er das Geruͤchte/ das Waldemar noch lebe/ in der gantzen Marck außgebracht hette/ kam er wieder zum Churfuͤrſten/ zu fragen/ was nun weiter zuthun were.
Derſelbe befahl jhm/ er ſolte zum Ertz Biſchoff von Magdeburg gehen/ vnd weil er ohne das an Statur/ Alter vnd Geſtalt/ dem verſtorbenen Marggraff Waldemar nicht vnehnlich were/ bey jhme vorgeben/ das er eben der Marggraffe/ den man vor todt hielte/ were/ vnd das er an ſeine Statt einen andern todten Coͤrper hette begraben laſſen/ vñ ſeine Suͤnde zubuͤſſen/ die er inſonderheit darin begangen/ das er zu nahe ins Gebluͤte gefreyet/ vnd ſeines Vettern vnd/ wo mir recht iſt/ ſeines Groß Vater Bruders Hermanni Tochter/ geheuratet hette/ auff anordnung ſeines Beicht Vaters vñ Babſt Johannis XXII. gantzer xxvj.
Jahr Pilgrams weyſe Wallfahrten gegangen were.
Weil nun aber/ nach verflieſſung ſolcher zur Buſſe angeſetzten Zeit/ er ſich wieder anheim gemachet hette/ vnd vernehme/ das ein Außlaͤndiſcher Beyerſcher Fuͤrſte ſein Land einhette/ ſolte er weiter vermelden/ daß er zwar/ Alters vnd Schwachheit halben/ nicht luſt zum Regiment hette/ gleichwol aber ſein Land/ als das billig/ den naͤhiſten Vettern/ dem Churfuͤrſten Rudolff von Sachſen/ vnd dem Anhaltiſchen Fuͤrſten/ nach ſeinem Todte ſolte eingereumet werden/ in frembden Haͤnden nicht wiſſen wolte.
Solte auch zu bekraͤfftigung ſeiner Wort/ dem Biſchoff/ Marggraffen Waldemari Pittſchafft/ ſo jhme der Churfuͤrſt zu wege gebracht hette/ fuͤrzeigen.
Der Muͤller richtet auch dieſes wolaus/ vnd der Ertz Biſchoff gab jhme faſt beyfall/ inſonderheit/ weil der Alte von etlichen geheimen Sachen zu reden wuſte/ die jhm theils der Churfuͤrſte geſaget/ theils er ſelbſt/ als er noch des Marggraffen Schildknecht geweſen/ erfahren hette.
Vnd deſſentwegen beſcheidet gemelter Ertz Biſchoff ſich mit dem Sachſen/ vnd dem Anhalter an einen Ort/ zu einer vertraweten Vnterredung.
Sie waren bald bereit/ vnd ward mit gemeiner beliebung beſchloſſen/ man muͤſte den alten Marggraffen wieder zum Lande helffen.
Weil aber ohne huͤlffe vnd beyſtand Hertzog Barnimbs aus Pommeren wenig fruchtbahres koͤnte verrichtet werden/ als benenneten gemelte drey Herren jhme einen Tag/ da ſie zu Torgelow bey jhme ſein wolten.
Sie kamen auch/ vnd entdecketen jhre Vorhaben.
Er aber wolte nichtes von dem Handel halten/ ſagete/ der Marggraff were gewiß vnd wahrhafftig todt/ als auff deſſen Begraͤbnus er ſelber geweſen were.
Wuſte auch ſo viele Vmbſtaͤnde von Marggraff Waldemari Todte zuerzehlen/ daß der Ertz Biſchoff ſelbſten an deme/ der ſich fuͤr den Alten Marggraffen bey jhme außgegeben hette/ zu zweifeln anfieng.
Das aber damit der Anſchlag nicht zuruͤcke gehen moͤchte/ haben endlich der Churfuͤrſt vnd Fuͤrſt/ den anderen beyden/ die gantze Beſchaffenheit der Sache/ vnd jhre Vorhaben/ entdecket/ vnd zugleich dargethan/ wie ein jeder ein ſtuͤcke Landes davon bringen konte.
29. Jeckel Rehebock ein Muͤller/ ſonſt Menike von Belitz genant/ wird auffgeſprochen/ das er ſich fuͤr
den verſtorbenen Marggraffen Waldemarum außgiebt/ vnd weil jhme vnterſchiedliche Fuͤrſten helffen/ wird jhme/ außgenommen drey Staͤdte/ von der gantzen Marck gehuldiget.
30. Da Jeckel Rehebock ſeine Comædij in der Marck ſpielet/ greiffet Hertzog Barnimb auch die Vker: vnd Newemarck an/ vnd wird Chur- Fuͤrſt Ludewig zu Franckfurt an der Oder von jhme vnd vielen Fuͤrſten belagert.
A. Ch. 1345.
Ob nun wol Hertzog Barnimb ſolchen Handel in hohes Bedencken zog/ wie hievon noch etliche alte Reyme verhanden ſein/ dennoch wolte er der anderen Herren willen ſich nicht zuwiedern legen/ vnd weil er inſonderheit an der Vcker vnd Newemarck alte Zuſprache hette/ vnd vermerckete/ das faſt die gantze Marcke nunmehr/ außgenommen Franckfurt an der Oder/ Spandow vnd Trew Brietzen/ an dem vermeineten Marggraffen Waldemaͤr hieng/ vnd jhm auch auff gemeinem Landtage zu Alten Brandenburg gehuldiget hette/ vnd Churfuͤrſt Ludewigen zu Franckfurt an der Oder belagert hielte/ Als war er im Jahr mcccxlv. mit groſſer Macht auff/ eroberte Paſewalck/ Prentzlow/ Angermuͤnde/ Jagow/ Bruſſow/ Boyzenburg/ Greifenberg/ Stolpe/ Schweet/ Vierraden/ Verchenitz/ Newen- Sund/ vnd andere Staͤdte vnd Schloͤſſer mehr.
Hat auch Strausberg/ Muͤnchberg/ Waldenburg gewonnen/ vnd ruckete endlich vor Franckfurt/ die daßmahl/ wie die Maͤrckiſchen Chronicken ſagen/ von xiv. Fuͤrſten iſt belagert geweſen.
Angel. l. 2. Annal.
March. p. 153.
Zu dieſer Zeit war das gantze Roͤmiſche Reich in groſſer Vnruhe:
Dann weil Kaͤyſer Ludewig wieder den Bapſt auff oͤffentlichem Reichstage geſchloſſen/ das derſelbe gar keine Macht vber den Kaͤyſer oder das Teutſche Reich hette/ als wiegelte der Bapſt vnterſchiedliche Fuͤrſten wieder jhn auff/ thete jhn auch in den Ban/ vnd brachte es dahin/ das etliche Fuͤrſten ſich zuſammen thaͤten/ einen newen Kaͤyſer zuerwehlen.
Vnter ſolchen ließ ſich nun auch Chur- Fuͤrſt Rudolff aus Sachſen finden/ vnd erwehlete neben jhnen vorgemelten Carolum IV. Koͤnig aus Boͤhmen/ ſonſt Wenceslaum oder Wentzel genant.
Dieſer hat den vermeineten Marggraffen Waldemar in eigener Perſon fuͤr Franckfurt an der Oder/ da die Carthaus lieget/ mit der Marck Brandenburg vnd Churfuͤrſtlicher Wuͤrde belehnet/ auch jhn/ wie einen Churfuͤrſten/ zu ſich an die Kaͤyſerliche Tafel gezogen/ vnd alles mit offentlichen Briefen beſtetiget.
Die Hertzogen aus Pommern von beyden Regierung ſind auch von jhme im Jahr mcccxlviij. zu Znaym vnter des Reichs Scepter mit gebuͤhrlichen Ceremonien belehnet worden.
31. Kaͤyſer Ludovicus V. der Bayer wird in den Bañ gethan/ vnd an ſeine ſtatt obgemelter Wenceslaus aus Boͤhmen/ hinfort Carolus IV. genant/ zum Kaͤyſer erwehlet:
Vnd derſelbe belehnet die Hertzogen aus Pommern mit des Reiches Scepter.
A. C. 1348.
32. Churfuͤrſt Ludewig als die Belagerung vor Franckfurt auffgehaben war/ vbergiebt nach ſeines Vaters Todte Ludovico dem Roͤmer ſeinem Bruder die Marck.
Aber Churfuͤrſt Ludewig hielt ſich ſo feſte/ vnd vorgemelte drey Staͤdte ſtunden ſo beſtaͤndig bey jhme/ das die Fuͤrſten die Belaͤgerung Franckfurt an der Oder wieder auffheben muſten.
Vnd weil er vernam/ das ſein Vater/ Kaͤyſer Ludewig im xxxiij. Jahr ſeines Regiments verſtorben/ als machete er ſich aus der Marck/ mit ſeinen fuͤnff Bruͤderen theilung der Vaͤterlichen Landſchafften zuhalten.
Jn ſolcher Theilung vbergab Churfuͤrſt Ludewig ſeinem Bruder Ludwigen/ dem Roͤmer genant/ weil er zu Rom gebohren war/ die Marck Brandenburg mit Land vnd Leuten/ behielt aber fuͤr ſich/ nebenſt der Graffſchafft Tyroll vnd Ober Beyern/ die Ehr vnd den Nahmen des Churfuͤrſten vnd Ertz Caͤmmerers des heiligen Roͤmiſchen Reiches/ wie Aventinus meldet.
Aber Angelus/ der die Maͤrckiſche Chronica beſchrieben/ zeuget/ das in allen Alten Briefen vnd Kundſchafften/ ſo von Ludewig dem Roͤmer verhanden ſein/ er des Reichs Oberſter Caͤmmerer genennet werde/ welches nicht hette geſchehen koͤnnen/ wenn jhme nicht neben dem Lande auch die Chur abgetreten were.
Dieſer Ludewig der Roͤmer hat ſich hoͤchlich bemuͤhet/ die Vnruhe in der Marck zuſtillen/ vnd weil nunmehr der Betrug Jeckel Rehebockes faſt offenbahr geworden war/ wie dann nicht lange beſtehet/ was nicht mit der Warheit vnterſtuͤtzet iſt/ haben ſich viele Vnterthanen in der Marck wiederumb zu jhm gethan/ vnd Jeckel hat ſich aus der Marck gegen Deſſow ins Anhaltiſche begeben/ vnd iſt daſelbſt vnlaͤngſt hernach im Jahr mcccl. geſtorben/ vnd in einer Capelle begraben/ vnd ein Spiegel der Menſchlichen Eytelkeit geworden.
A. C. 1350.
Nach ſeinem Todte maſſen ſich der Chur Fuͤrſt aus Sachſen/ vnd Fuͤrſt von Anhalt der Marck an/ als die naͤhiſte Vettern.
Nehmen auch mit Gewalt viele Staͤdte vnd Schloͤſſer hinweg/ vnd machen ſich auch an Paſewalck vnd Prentzlow/ vnd nehmen allda den Huldigungs Eyd auff.
Solches verdroß nun Hertzog Barnimb zum hefftigeſten/ vnd vertrug ſich mit Marggraff Ludewig dem Roͤmer in der guͤte.
Vnd da er darob war/ das er die Sachſen vnd Anhaltiner/ die jhme zu nahe graͤntzeten/ angreiffen wolte/ bekompt er von den drey Vor Pommeriſchen Fuͤrſten/ ſeinen Vettern/ Zeitung/ wie Hertzog Allbrecht von Mechelenburg vnd Fuͤrſt Nickel zur Werle/ auff Saͤchſiſcher Seyte ſtunden/ vnd mit Gewalt durch jhren Hauptman Claus Hanen Bahrt vnd Grimmen eingenommen/ vnd ſich mit einem ſtarcken hauffen vor Loytz gelagert hetten.
Derowegen machet er ſich mit huͤlffe vnd beyſtand Ottonis vnd Burckhardi zweyer Herren von Puttlitz/ die jhme Marggraff Ludewig zu gab/ eylfertig auff/ faͤllet Claus Hanen Hauffen fuͤr Loytz/ auff dem Schuppen Tham an/ erleget dieſelbe mehrentheils/ die vbrige nimpt er gefangen/ vnd iſt Claus Hane der Haͤuptman ſelbſt hiervber hart verwundet worden/ vnd hat ſich kuͤmmerlich mit der Flucht retten koͤnnen.
Von dieſer Niederlage Claus Haneu/ ſind noch die Alte Pomriſche Verßlein bekand/ darin der Hertzog von Mechelenburg/ vnd gemelter Hane/ als in einem Geſpraͤche eingefuͤhret werden:
33. Nach Jeckel Rehebocks Todt gehet der Krieg noch jmmerfort.
Hertzog Barnimb/ als der Churfuͤrſt von Sachſen vnd der Fuͤrſt von Anhalt Paſewalck vnd Prentzlow ſich vnterworffen/ vertraͤget ſich mit Ludewig dem Roͤmer/ vnd jaget die Mechelburger aus Vor Pommern/ die daſelbſt viele Staͤdte eingenommen hetten/ vnd bekompt endlich auch Paſewalck wider/ die hinfort Pommerſch geblieben iſt.
Hane/ Hane wol hefft thorethen dynen Kam?
Herr/ dat hefft gedan Hartog Barnam.
Jd iß ein kleyn Mann van Lijve/ Averſt ein Held im Kyfe.
Jn dieſem Kriege iſt Graff Johann der Juͤnger von Gutzkow eben an ſeinem Brauttage auch vmbkommen/ vnd weil er auff Mechelnburgiſcher Seyten geſtanden/ hat ſein Vater Graff Johan der Elter ſich mit Hertzog Barnimb muͤſſen auſſoͤhnen/ vnd demſelbigen auffs newe huldigen vnd ſchweren.
Nach erhaltenem Siege/ haben die ſaͤmptliche Hertzogen die Stadt Grimmen wieder erobert/ aber an Bahrt ſie nichtes ſchaffen koͤnnen.
Ja es hat kurtz hernach/ der Fuͤrſt von Werlen abermahl einen Einfall in Pommeren gethan/ vnd Grimmen wieder hinweg genommen.
Derowegen ermannen ſich die Pommern/ gehen mit gantzer Macht im Jahr mcccliv. auff den Feind/ jagen alle Mechelnburger aus Grimmen vnd Bahrt/ vnd nach nothwendiger beſetzung ſolcher oͤrter/ ruͤcken ſie vor Paſewalck/ gewinnen es/ vnd iſt ſolche Stadt hinfort jmmerdar Pommeriſch geblieben.
A. C. 1354.
34. Die Hertzogen aus Pommern helffen Ludewig dem Roͤmer die Marck wieder erobern/ empfahen die Lehne vnter des Reiches Scepter zu Prage/ laſſen alle Entfrembdungen der Pommerſchen Laͤnder laſſieren, bekom-
Weiter fuͤhreten ſie Marggraff Ludewig/ der nunmehr mit Kaͤyſer Carl außgeſoͤhnet war/ vnd die Lehn vber die Marck von jhme empfangen hette/ jhre Volck zu/ halffen jhme/ nebenſt Koͤnig Waldemar von Dennemarck/ die Marck wieder erobern/ vnd zum Gehorſamb zubringen/ vnd vereinigeten ſich folgends/ wegen der eingenommenen Staͤdte vnd Schloͤſſer im Vkerlande/ mit jhme/ ſolcher maſſen/ das Hertzog Barnimb New Angermuͤnde/ Schwet/ Bruͤſſow/ Stolpe/ Gelmersdorff/ Grampzow vnd das gantze Land des Orthes in der Vckermarcke mit allen Gerechtigkeiten ewiglich behalten/ dagegen aber Boytzenburg/ Jagow/ Greiffenberg/ Verckenitz/ Newenſund/ vnd etliche Doͤrffer mit allen Gerechtigkeiten abtreten ſolte/ wie dann ſolcher Vertrag im Jahr mccclv. durch Kaͤyſer Carln zu Regensburg iſt beſtetiget worden.
Bald drauff in eben dieſem Jahre hat Hertzog Barnimb der Elter zu Praga/ nach deme Carolus IV. vom gantzen Reich nach Ludovici IV. todte im Kaͤyſerthumb beſtetiget war/ die Lehen vnter des Reichs, Scepter empfangen.
Vnd zwey Jahr hernach hat Kaͤyſ. Mayt. zu Nuͤrnberg alle Vereygungen/ Entfrembdungen vnd Theylungen der Pommerſchen Laͤnder/ ſo vom Reich zur Lehen herruͤhren/ gar vnd gaͤntzlich caßieret vnd abgethan/ vnd mit einem Ewigen Geſetze geboten/ ſo in kuͤnfftigen Zeiten ein Hertzog zu Stettin der gemelten Laͤnder rechte Guͤter vnd Zugehoͤrungen entfrembden/ vereignen/ oder theilen wuͤrde/ ohne des Reiches Wiſſen/ Gunſt vnd Vrlaub/ das ſolchs alles vntuͤchtig ſein/ vnd keine Krafft haben ſolle.
men etliche oͤr;ter; in Dennemarck zum Vuterpfand/ machen einen beſtaͤndigen Fried mit Mecheleuburg vnd den Fuͤrſten von der Werle/ vnd bekommen die Graffſchafft Guͤtzkow.
A. C. 1355.
20. Sept.
Jn obgemelten Maͤrckiſchen Kriegen hat der Koͤnig von Dennemarck von den Hertzogen in Pommeren eine anſehenliche Summa Geldes auffgenommen/ vnd jhnen dafuͤr Stavenhert/ Stendel/ Stern/ Fledingen/ vnd Fuͤedingen in Dennemarck zum Vnterpfande eingethan/ welche Oerter auch faſt hundert Jahr bey Pommeren geblieben ſind/ biß ſie Koͤnig Chriſtoff/ gegen Erlegung einer anſehenlichen Summa/ wieder von jhnen gehandelt.
Vnd nach Beylegung ſolches Krieges/ hat gemelter Hertzog wider die Herꝛen von der Werle/ die ſich ſo feindlich biß daher bezeiget hetten/ ſeine Anſprache wegen des Schloſſes vnd Amptes Stavenhagen/ ſo ſein Vater Bruder Bogißlaus der IV.
Fuͤrſt Niclaſen von der Werle etlicher Krieges Koſten halben eingethan hette/ erhaben/ vnd gegen Erlegung der Summ/ dafuͤr es außſtand/ ſolch Ampt wieder gefordert.
Damit weren aber der Fuͤrſten von Werlen Jntraden ſehr geſchmaͤlert worden/ vnd derowegen hat Hertzog Allbrecht/ als ein Vnterhaͤndler/ die Sache/ ehe es zur Fehde keme/ auffgegriffen/ vnd es dahin vermittelt/ das die Fuͤrſten von der Werle ſich der Gerechtigkeit/ ſo ſie vermeineten/ am Fuͤrſtenthumb Ruͤgen/ das an daß Hertzogthumb Pommeren/ nach Abgang der Rugianiſchen Fuͤrſten/ verfallen war/ wie wir in der Wolgaſtiſchen Hiſtorij berichten wollen/ zuhaben/ vnd weßwegen ſie newlich Grimmen eingenommen hetten/ gaͤntzlich abſagen/ vnd alſo Stavenhagen von den hertzogen aus Pommeren zur Lehen behalten ſolten/ mit dem auß druͤcklichen bedingen/ ſo der von der Werle oder Wenden Geſchlecht abgienge/ das auff ſolchen fall beregtes Schloß vnd Ampt/ wiederumb an die Stetiniſche Pommeriſche Herꝛſchafft kommen/ vnd fallen ſolte.
Weil auch der Hertzog von Meckelenburg Gerechtigkeit ans Land zu Ruͤgen fuͤrzuwenden hette/ als haben jhme die drey Wolgaſtiſche Herren etliche tauſent Guͤlden zugeſagt/ daß alſo dermahl eins ein durchgehender Friede in Pom̃eren iſt angerichtet worden.
Da auch bald hernach im Jahr mccclvij. der letzte Graff von Gutzkow Johan der Elter/ ohne Leibs Erben abgieng/ haben die Hertzogen als Lehenherren ſolche Graffſchafft/ die auff ſie gefallen war/ eingenommen/ vud vnter ſich getheilet/ vnd von Kaͤyſer Carlen daruͤber beſtaͤtigung erholet.
A. Ch. 1357.
Jmgleichen haben ſie etliche fuͤrnehme Geſchlechter/ derer ſie ſich inſonderheit in Ehren vnd Noͤthen zugebrauchen hetten/ auff einwilligung Kaͤyſ. Mayt. mit etlichen Erbaͤmptern begnadet/ vnd alſo das Erb Marſchalck Ampt im Lande zu Stettin/ den Molzanen; Jm Lande zu Pommeren den Flemingen; Jm Fuͤrſtenthumb Ruͤgen vnnd Bahrt den Bugenhagen; Das Erb Caͤmmerer Ampt den von Eickſtedten; Das Erbſchaͤncken Ampt den Wuſſowen; dz Erbkuchen Meiſter Ampt den von Schwerin auffgetragen/ vnd ſie vnd jhre Erben damit verehret.
So iſt nun zu dieſer Zeit das Land in ſonderem Flor vnd Anſehen geweſen/ theils/ weil das Fuͤrſtenthumb Ruͤgen vnd die Graffſchafft Gutzkow dazu kam/ theils wegen des anſehenligen Adels/ der ſich im Lande befand.
Vnd zwar vnter ſolchen Adelichen Geſchlechtern waren inſonderheit im Stetiniſchen Gebiete/ die Borcken/ die Wedele/ die Devitzen/ die Fleminge/ die Oſten/ die Mañteufele ſehr anſehenlich/ welche auch noch heutiges Tages Schloßgeſeſſen ſein/ vnd jhre Lehen abſonderlich fuͤr dem andern Andel empfangen/ vnd jhre Affterlehenleute/ alle Adeliches Geſchlechtes/ vnter ſich haben/ die jhnen in Hochzeiten vnd Begraͤbnuſſen vnd anderen Außrichtungen muͤſſen auffwertig ſeyn.
Darauß dann faſt erſcheinen wil/ das ſie Einheimiſche/ vnd nicht von der Frembde einkommende Geſchlechter ſein/ ſondern zu dem Alten freyen Edlen Teutſchen Gebluͤte muͤſſen gerechnet werden/ daß vor dieſem im Lande iſt maͤchtig vnd anſehenlich geweſen/ vnd als die hoͤheſte Gewalt endlich auff des Svantibori Vorfahren/ ſo auch zu einem von den vornembſten Geſchlechtern gehoͤret haben/ gebracht ward/ nichtes deſto weniger daß alte Anſehen behalten hat.
Dannenher auch ein Theil vnter jhnen/ vnd inſonderheit die Borcken/ die annoch zehen Adeliche Geſchlechter zu Affterlehenleuten vnter ſich haben/ vor dieſem ſolche Befreyungen gehabt/ daß ſie vermoͤge derſelben zu keiner Eydesleiſtung in Empfahung der Lehen gegen der Herꝛſchafft ſind verbunden geweſen/ welche alte Befreyunge ſie doch endlich haben geſchwinden laſſen.
Vnter gemelten Geſchlechtern haben ſich die Dewitzen zeitig herfuͤr gethan/ vnd iſt ſchon vmbs Jahr Chriſti mccxlviij. vnd alſo faſt fuͤr viertehalb hundert Jahr Bogißlaff von Dewitz beruͤmpt geweſen/ welcher/ da jhn Witzlaff der Fuͤrſt aus Ruͤgen wider die Marggraffen von Brandenburg mit etlichem Volck voraus ſandte/ in einem Treffen Ritterlich geblieben iſt.
Etliche Zeit hernach hat Kaͤyſer Carl Vlrich von Dewitzen zum Graͤflichen Stande erhaben/ vnd jhm den Titul eines Grafen von Schencken/ vnd das Ampt Fuͤrſtenberg vnd Streliz in Mechelenburg/ gegeben.
Dannenher ſie auch Graffen von Fuͤrſtenberg genennet ſeyn.
Solchen Titul aber haben die von Dewitzen wider fallen laſſen/ theils weil Fuͤrſtenberg mit der zeit in Kriegen wieder Mechelenburg verlohren worden/ davor jhnen doch von den Fuͤrſten die Herꝛſchafft Daber iſt eingereumet worden/ theils weil ſich jhre Stamm in viele Zweige zertheilet hat/ daraus nichts deſto weniger ſehr vornehme/ vnd dem Vaterlande ſehr nuͤtzliche Maͤnner entſproſſen ſind.
35. Jn Pommern werden ſehr vornehme Adeliche Schloßgeſeſſene Geſchlechter gefunden/ die nicht allein gewiſſe Erb Aempter/ ſondern auch Adeliche Affter- Lehenleute/ vnter ſich haben/ vnd vorzeiten noch in groͤſſerem Anſehen geweſen ſeyn.
Joach. von Wedel in Annal ad ann. 1601.
A. Ch. 1148.
Val. Eichſtad. in Annal.
Pom.
Th Kanz. lib. 2. Cram. l. 3. Eccl. biſt. c. 38.
Alſo koͤnnen die von Wedel noch heutiges Tages Briefe/ auff Pergament geſchrieben/ auffweiſen/ darin von Carolo IV. dem Kaͤyſer/ vnd deſſen Sohne Wenceßlao/ Koͤnige in Boͤhmen vnd Marggraffen zu Brandenburg/ jhnen/ als die in geſambter Hand/ vnd alſo einer Ankunfft vnd Vrſprung geweſen ſein/ viele ſtattliche anſehenliche Oerter/ die ſie daßmahl erblich innen gehabt/ vnd theils noch einhaben/ im Jahr mcccxxviij. verlehnet haben:
Als nahmentlich Falckenburg/ Schivelbein/ Newen- Wedel/ Calliß/ Reez/ Norenberg/ Hochzit/ Luͤtken- Mellen/ Newen Bernow/ Cuͤſtrin mit Hoff/ Stad vnd Land nebenſt etlichen Doͤrffern vnd fuͤnff tauſent Hufen/ Feld/ vnd Heyden.
Alſo muͤſſen warlich daßmahl die von Wedel/ inſonderheit wenn man die Staͤdte/ Schloͤſſer vnd Doͤrffer/ ſo ſie in Pommeren vnd Polen annoch beſitzen/ darzu rechnen wolte/ ein weitbegriffenes Land vnter ſich gehabt haben.
Weßwegen ſie dann auch in ein groß Anſehen gerathen ſein/ alſo das auch Ludewig der Roͤmer/ Marggraff von Brandenburg/ Ritter Haſſen von Wedel von Falckenburg zum Obriſten Hofemeiſter in der gantzen Marck vber die Elbe/ wie der Brieff/ ſo auch noch verhanden iſt/ lautet/ vber Oder/ zwiſchen Habel vnd Oder/ in der Prigniz/ in der Vkere/ vnd im Land zu Luſiz/ das iſt Lauſenitz/ beſtellet hat/ alſo das er Niemand ſolte vber ſich haben/ als den Marggraffen alleine.
Aber weil ſie zweyen Herren wegen vnterſchiedlicher Lehensguͤter dienen muͤſten/ die offtermahlen in die Haare geriethen/ als hat der/ deme ſie abgeſtanden/ ſie weydlich gezwacket/ vnd jhnen bald dieſes/ bald jenes abgenommen.
Alſo leſen wir/ das da Hertzog Barnimb III. die Schlacht am Cremmer Tham̃ wieder Ludewig den Beyern erhielt/ Er den Wedeln/ die ſich mehr auff die Maͤrkiſche als Pommeriſche Seyte gelencket/ jhre Hauß Krempzow/ eingezogen habe.
Welches er jhnen doch hernach auff geſchehene Vorbitte etlicher Fuͤrſten wiederumb eingeantwortet/ vnd ſie nach geleiſteter newen Lehnspflicht zu Gnaden auffgenommen.
Es ſollen auch die vhralte Vertragsbriefe/ ſo zwiſchen den Preuſſen vnd Pommerſchen Herren auffgerichtet ſein/ die Wedele fuͤr anderen Geſchlechten/ als Mit Jntereſſenten gedencken/ vnd zu Latein das Wort Turba Wedelorum etwa von jhrer Menge oder groſſem Anhange ſetzen.
A. C. 1328.
Joach. VVedel. in annal. Pom.
ad ann. 1500.
Aber von den Pommerſchen Adelichen Geſchlechtern viele allhie zureden/ will ſich nicht woll ſchicken.
Drumb wollen wir das Regiſter derſelben biß zu Ende dieſer Buͤcher ſparen/ vnd der Fuͤrſten vnd des Landes Hiſtorij vollenfuͤhren/ doch zuerſt/ weil auch die Graffen von Eberſtein in Pommeren in ein groß Anſehen gerathen ſein/ von derſelben Ankunfft in dieß Land ein wenig hieherſetzen.
36. Die Graffen von Eberſtein ſind
Als Albrecht Hertzog von Braunſchweig die von Aſchenburg wegen jhrer Vppigkeit vnd Vngehorſamb verjaget/ vnd jhnen kaum das Staͤdtlein Brackel gelaſſen hette/ verdroß ſolches Graff Dieterichen von Eberſtein.
Derſelbe brachte den Ertzbiſchoff von Meynz auff/ vñ fiel mit jme dem Hertzogen ins Gottingiſche Land.
Ward aber daruͤber gefangen/ vñ weil er wieder ſeinen Herren das Schwerd ergriffen/ ſchmaͤlig getoͤdtet.
Seine Gemaͤhlin/ die er mit vielen Kindern nachließ/ war eine Schweſter Hermanni/ des acht vnd dreiſſig Jaͤhrigen Biſchoffes von Cammin/ eine geborne Graͤfin von Gleichen/ vnd weil ſie bey jhres Herren Bruder/ Graff Otten von Eberſtein/ wenig Troſtes zu gewarten hette/ ſandte ſie jhrem Bruder Hermanno dem Biſchoffe jhre vier Junge Soͤhne zu.
Derſelbe verehrete Ottoni dem Eltiſten vnter jhnen die Herꝛſchafft Newgarten in Pommeren/ vnd machete die anderen drey Bruͤder als Wißlaff/ Moritz vnd Bernhard zu Thumbherren zu Cammin etwa vmbs Jahr Chriſti mcclxiij.
Ob nun wol gedachte Graffen alſo in Pommeren einen Sitz ergriffen/ ſo behielten ſie gleichwol die geſambte Hand an der Graffſchafft Eberſtein im Braunſchweiger Lande.
Aber hernach iſt ſolche Graffſchafft in frembde Haͤnde gerathen.
Dann als im Jahr mcccxxij. Ernſt von Grubenhagen/ Graff Heinrichs von Eberſtein Tochter heurathete/ hat er mit derſelben ein ſtuͤcke von der Graffſchafft mit bekommen.
Das vbrige Theil iſt lxxviij. Jahr hernach an die Hertzogen von Braunſchweig gekommen/ vnd das zwar daher.
Der letzte Graff von Eberſtein/ aus Graff Otten Dieterich Bruders Linie/ hatte einen Graffen von Homburg erſchlagen.
Drumb zog Hertzog Bernhard die Graffſchafft Eberſtein ein/ vnd wolte ſie dem Grafen nicht ehe wieder einantworten/ biß er ſeine Tochter Eliſabeth ſeinem Sohne Otten zur Ehe gab/ mit dem Außgeluͤbde/ das weil er keine Mannliche Leibes Erben hette/ gemelter Otto die Graffſchafft erben ſolte.
Vnd alſo ſind vnſere Grafen von Newgarten/ die von Dieterichs Linij entſproſſen ſind/ außgeſchloſſen.
Aber gnug hievon.
aus dem Braunſchweiger Lande in Pommern gekommen/ vnd haben von Hermanno dem Biſchoffe von Cammin jhrem Mutter Bruder die Herꝛſchafft Newgarten einbekommen.
Cranz. lib. 8. Sax. c. 21. Cram. l. 2. Chron. Eccleſ.
Pom. c. 15. Th. Kanzov. l. 2. Chron. Pom.
A. C. 1263.
A. C. 1322.
A. C. 1400.
27. Barnimus III. entſetzet Paſewalck/ ſo von Marggraff Ludewig dem Roͤmer auffs newe belagert war/ Machet etliche Verfaſſungen wider die Straſſen Raͤuber/ ſtifftet die Carthaus fuͤr Stettin/ vnd ſtirbt/ nach dem er den Nahmen erlanget/ das man jhn Barnimb den Groſſen geheiſſen.
A. C. 1345.
A. C. 1359.
Wir muͤſſen wieder zu vnſerer Settiniſchen Hertzogen Hiſtorij ſchreiten.
Es iſt wol zu mercken/ das viele Jahr/ da beſagter maſſen Hertzog Barnimb III. die Regierung loͤblich vnd maͤnlich fuͤhrete/ ſein Vater Otto I. noch im Leben geweſen/ vnd meiſtentheils im Cloſter Colbatz/ ſein Alter/ das ſich biß ins lxvij. Jahr erſtreckete/ mit ſingen vnd beten zugebracht/ vnd ſeinem Sohn die Verwaltung des Landes gantz heimgeſtellet hat.
Jſt endlich im Jahr mcccxlv. geſtorben/ vnd zu Collbatz begraben.
Sein Sohn Hertzog Barnimb III. hat nach jhme noch xxiij. Jahr gelebet/ vnd regieret/ vnd zwar im Jahr mccclix. auffs newe mit Marggraff Ludewig/ dem Roͤmer/ zu thuen bekommen/ welcher ſich fuͤr Paſewalck gelagert hette/ des fuͤrſatzes/ nichts von dem Vkerlande bey Pommeren zu laſſen.
Aber der Hertzog hat mit Graff Otten von Eberſtein/ vnd Graff Vlrichen von Fuͤrſtenberg/ mit macht ſie von dannen gehoben/ vnd iſt abermahl der Handel auffgegriffen/ vnd durch Hertzog Albrecht von Mechelenburg beygeleget worden/ das Paſewalck nebenſt Alt vnd New Torgelow ewiglich den Hertzogen aus Pommeren verbleiben ſolte/ biß jhnen xiij Tauſent Marck loͤthiges Silbers erleget wuͤrden.
Drauff iſt zimlicher Friede geweſen/ außgenommen/ das kurtz vor Hertzog Barnimbs Ende ein Zwiſt zwiſchen jhme vnd dem Biſchoff von Cammin Johanne/ wie auch den Stargardiſchen/ wegen der Graͤntze fuͤr gefallen/ welcher doch durch den Grafen von Eberſtein alsfort iſt beygeleget worden.
Drauff ſind etliche nothwendige Verfaſſungen wieder die Straſſen Raͤuber/ ſo ſich in groſſer Menge funden/ gefaſſet worden.
Vnnd iſt endlich Hertzog Barnimb/ als er die Carthaus fuͤr Alten Stettin/ da jetzund die Aderburg iſt/ oder vielmehr geweſen iſt/ geſtifftet/ vnd mit Muͤnchen von Marien Ehr beſetzet/ vnd ſie zur Gottes Gnade genennet/ im Jahr mccclxviij. verſtorben/ vnd hat mit ſeinen Helden Thaten den Nahmen bey den Nachkommen erlanget das man jhn Barnimb den Groſſen heiſſet.
Er hat mit ſeiner Gemaͤhlin Fraw Agnes aus Braunſchweig drey Soͤhne gezeuget/ Caſimirum IV. Bogißlaum VII.
vnd Suantiborum III. vnd eine Tochter Margaretam/ welche Hertzog Ernſten von Oſterreich/ Kaͤyſer Friderici III. Vater/ iſt beygeleget worden.
Johannes von der Oſten/ Ewaldi von der Oſten/ Ritters von der Waldenburg/ Sohn/ ein ſehr gelarter/ vnd von Philippo Melanchthone vnd der Vniverſitet zu Wittenberg hochbeliebter Edelman ſol vom Leben vnd Heldenthaten dieſes Barnimi viele verzeichnet haben.
Weil er aber vnvermuthlich/ vnd zwar gar jung geſtorben/ als iſt das/ was er geſchrieben/ abhaͤndig geworden/ vnd hat man meines Wiſſens nichts davon vberig/ als nur eine wolgeſtalte Grabſchrifft/ die er Hertzog Barnimo gemachet hat/ vnd in Doctor Pommers Chronick mit dieſen Worten geleſen wird.
A. C. 1368.
Ille ego, cui multum tota hæc Pomerania debet, Hîctegor ex longis Dux Berenimus avis.
Qui toties populos, qui propugnacula & urbes Subieci imperio Marte mauuq; meâ; Qui toties hoſtem vici. Odera teſtis & Albis, Quam verti in volucrem millia multa fugam.
Sed quia nil ſtabile eſt, vertunturq; omnia fatis, Hic jaceo, ut requies ſit mihi.
Lector avc.
38. Barnimi des groſſen Sohne werden auffs newe von Chur- Fuͤrſt Ludovico dem Roͤmer wegen der Vkermarck feindlich angefallen: Sie aber fallen dagegen in die Newmarck/ nehmen Noͤrinberg vnd Lippene hinweg/ vnd belagern Koͤnigsberg.
Daruͤber wird Caſimirus IV. toͤdlich geſchoſſen/ vnd ſtirbt.
Endlich wird ein Vertrag zu Roͤrich geſchloſſen.
Nach dieſes loͤblichen Fuͤrſten Todt haben ſeine drey Soͤhne das Hertzogthumb Stettin ſaͤmptlich vnd in gemein zu verwalten angefangen.
Doch hat Caſimirus IV. als der aͤltiſte die Regierung meiſtentheils gefuͤhret/ vnd alsfort im Jahr mccclxx. durch Kaͤyſer IV. zu Guben dieſer Vertrag auffgerichtet vnd verſiegeln laſſen/ daß/ wenn der Fall keme/ das Otto der Marggraff vnd Churfuͤrſt zu Brandenburg/ des Kaͤyſers Eydam/ der nach Ludewig dem Roͤmer/ ſeinem Bruder/ als er geſtorben/ die Chur einhette/ ohne Maͤñliche Erben abgienge/ vnd die Marck an des Kayſers Kinder verfiele/ als dann der Kaͤyſer vnd ſeine Kinder guten Friede mit Pommern halten/ ſie in jhren Landen nicht angreiffen/ ſondern vielmehr jhnen beyſtaͤndig ſein/ auch ſie bey den Staͤdten/ Schloͤſſern vnd Doͤrfern/ die ſie in der Vkermarck von Ludewig des Roͤmers zeiten hetten eingehabt/ geruhiglich laſſen vnd ſchuͤtzen wollen.
Nicht lange aber darauff ſind ſie von gemeltem Churfuͤrſten vnd Margrafen Otten/ Ludewig des Roͤmers Bruder/ wegen der Vkermarck/ daruͤber ſie neben den andern Laͤndern die Lehn vom Kaͤyſer empfangen/ vnd die Huldigung auffgenommen hatten/ feindlich mit einem vnnoͤtigen/ aber jhme ſelbſt ſchaͤdlichen/ Kriege angegriffen worden.
Derſelbe brachte eine groſſe Macht/ mit huͤlffe Koͤnig Waldemars aus Dennemarck vnd Pfaltzgraff Friederichs beym Rein/ auff die Beine/ vnd gieng damit in die Vkermarck.
Aber vnſere drey Fuͤrſten fielen dagegen/ den Feind aus der Vkermarck zu bringen/ in die Newemarck/ nahmen anfaͤnglich das Staͤdtlein Noͤrenberg vnd Lippene ein/ lagerten ſich fuͤr Koͤnigsberg/ vnd bedrengeten dieſelbe Stadt gar hart.
Daruͤber iſt Caſimirus IV. der aͤltiſte vnter den Bruͤdern/ im Sturm/ als er faſt die Mawre erſtiegen/ toͤdtlich in der Gurgel verwundet/ daran er auch bald hernach zu Stettin geſtorben iſt.
Nichts deſto weniger verblieben die andere beyde Bruͤder fuͤr der Stadt liegen/ vnd da Marggraff Otto/ nach deme er Noͤrinberg wiederumb eroͤbert hette/ Koͤnigsberg zu entſetzen/ jhre Lager anfiel/ begegneten ſie jhme ſo mutig/ das ſie jhn weydlich abkehreten/ vnd daruͤber viele/ vnd vnter andern Graff Guͤnther von Lindow/ Herꝛen zu Rupin/ gefangen bekamen; Alſo ward der Marggraff auffs newe genoͤtiget auff Friedensmittel zugedencken/ wie dann auch zu Roͤrich ein Tag zum guthlichen Vertrage beſtimmet worden/ da dann auff Vnterhandlung gemeltes Koͤniges vnd Pfaltzgraffen beſchloſſen worden/ das Marggraff Otto dem Hertzogen von Stettin alle Oerter/ ſo jhrem Vater erblich vbergeben/ auch von Kaͤyſerlicher Mayeſtaͤt beſtetiget weren/ laſſen ſolte.
Dagegen ſolten beyde Hertzogen jhme Lippene/ vnd was ſie ſonſten in der Newmarck eingenommen hetten/ abtreten/ von der Belagerung Koͤnigsberg abſtehen/ vnd die Gefangene ohne Entgeltnus loß geben.
39. Svãtidorus III. Barnimi des groſſen Sohn bekompt durch Heurath Koͤnigsberg in Francken/ vnd durch Krieg die Herꝛſchafft derer von Biberſtein Beſekow vnd Storckow.
Nach ſolchem getroffenen Frieden hat Hertzog Suantiborus III. Annam eine geborne von Henneberg geheurathet/ vnd mit jhr die Stadt vñ Schloß Koͤnigsberg in Francken in der Pflege Coburg zur Außſtewre mitbekom̃en/ vnd Gebhard Fuchs dahin zum Verwalter verordnet.
Nach etlichen Jahren aber hat er ſie/ weil ſie jhme weit abgelegen/ ſeinem Schwager Landgraff Balzer in Thuͤringen/ der auch eine Schweſter von Hennenberg geheurathet/ vnd mit jhr Coburg erlanget/ vmb eine gewiſſe Summa Geldes erblich verkauffet.
Mitlerweile wird Wenzlaff Caroli IV. Sohn Roͤmiſcher Kaͤyſer/ vnd Boͤhemiſcher Koͤnig/ von ſeinen Vnterthanen in Boͤhmen/ wegen boͤſer Verwaltung des Regiments/ da nunmehr die Hußitiſche Vnruhe angegangen war/ gefaͤnglich eingezogen.
Sein Bruder Hertzog Johan von Goͤrlitz vnd Marggraff von Mehren erbittet vnſeren Suantiborum/ das er mit xvj. hundert Pferden in Boͤhmen zu jhme ſtoſſet/ vnd zu Wenzlaffs Erledigung Huͤlffe leiſtet.
Fuͤr ſolch einen Reuter dienſt werden jhme Herꝛ Johanſen von Biberſtein/ der zu ſeines Koͤniges Gefaͤngnus Rhat vnd That gegeben/ eingereumet.
Alſo hat er Beſekow vnd Storckow eine Zeitlang eingehabt.
Aber ſolche Herꝛſchafft ward von den Herren von Biberſtein wieder gewonnen.
Daßmahl;w;ar die Marcke ſchon aus den Haͤnden der Beyerfuͤrſten/ bey denen ſie etwa lj. Jahr geweſen var:
Dañ da Marggraff Otto der Beyer nicht mehr lut hette in der Marck zu leben/ hat er im Jahr mccclxxij. ſeinem Schwaͤher Kaͤyſer Carolo IV. die Marck fuͤr cc. tauſent Vngeriſche Goldguͤlden verkauffet/ vnd ſolch Geld in Beyern auffm Schloſſe Wolffſtein miteiner ſchoͤnen Muͤllerin Margareta verzehret.
Der Kaͤyſer aber gab die Marck vnd die Chur Brandenburg ſeinem Sohn Wenzlaff/ zog perſoͤhnlich zur auffnehmung der Pflicht mit jhme im Lande herumb/ machete mit den Pommeriſchen Fuͤrſten einen ewigen Bund vnd Vertrag/ bawete das Schloß zu Tangermuͤnde an der Elbe/ vnd legete allenthalben/ auch mit hindanſetzung gemeines Nutzens im Reiche/ ſeinen Kindern einen feſten Grund/ wie er meinete/ groſſer Herꝛſchafften.
Als nach ſeinem Todte ſein Sohn Wenzlaff jhm in der Regierung/ ſo wol im Teutſchen Reiche/ als in Boͤhmen folgete/ vber ließ er die Chur Brandenburg ſeinem Bruder Sigiſmundo.
Dieſer ward im Jahr mccclxxxvj. durch ſeine Gemaͤhlin Mariam/ Koͤnigin von Hungern/ das Koͤnigreiche Hungern einzunehmen/ vñ ſie aus dem Gefaͤngnus/ darin ſie von jhren Vnterthanen gehalten ward/ zu reiſſen gefordert.
Da er nun zu ſolchem Zuge Geldes beduͤrfftig war/ vberließ er Pfandes weiſe die Marck Brandenburg ſeinen Vaͤttern Procopio vnd Jodoco oder Joſten/ den Marggrafen von Maͤhren/ fuͤr eine gewiſſe Summa Geldes/ die dann inſonderheit Jodocus/ wie die Maͤrckiſche Chronicken berichten/ das Land mit groſſen Landſtewren vber xxv.
Jahr ſehr beſchweret haben.
40. Die Marck koͤpt von den Beyer- Fuͤrſten auff Wenceslaum vnd Sigiſmundũ die Boͤhmen/ wird Procopio vnd Jodoco den Marggraffen aus Maͤhren/ wie auch Wilhelmo dem Marggrafen aus Meiſſen/ verpfaͤndet/ vnd endlich Marggraff Friederichen von Nuͤrnberg gar eingereumet/ bey deſſen Nachkom̃en ſie annoch iſt.
A. C. 1373.
A. C. 1386.
Job. Cernit. in præloq. de x. Elect. è famil. Burggrav.
Norib.
Angel. l. 2. Chrõ.
March. ex VVuſtervvizio.
Gemelter Jodocus hat auch eine zeitlang vnſeren Suantiborum zu einem Statthalter in der Mittel- Marck verordnet/ vnd endlich/ da er mit ſeinem Bruder Procopio in einen jnnerlichen Krieg gerieth/ die gantze Marck Wilhelmo/ Marggraffen in Meiſſen vnd Landgrafen in Thuͤringen/ fuͤr cccc. tauſent Schock Boͤhmiſch/ die Newe Marck aber dem Preuſſiſchen Orden fuͤr c. tauſend Ducaten verſetzet.
Aber da er balde drauff im Jahr mccccxj. ohne Leibes Erben verſtarb/ vud alſo die Chur vnd Marck Brandenburg wiederumb an ſeinen Vetter/ Koͤnig in Hungern/ Sigismundum/ verfiel/ hat derſelbe ſie vom Marggrafen in Meiſſen wieder abgeloͤſet.
Die New- Marck aber iſt vnter dem Orden bey lvij. Jahr geblieben/ biß ſie Fridericus II. der Churfuͤrſt wider einloͤſete.
A. C. 1411.
Jn dieſer vielfaͤltigen Verenderung der Regierung in der Marck/ vnd allgemeiner Vnruhe/ haben die Pommeren mit huͤlff der beyden Grafen zu Lindaw vnd Rupin/ Guͤnther vnd Vlrich/ Boyzenburg/ Zedenick/ vnd Straßburg einbekommen/ wie auch das Schloß Butzow/ auff welchem zu der Zeit Gerhard von Holzendorff wohnete/ vnd die Stadt Straußberg durch Dieterich von Quitzow eingenommen vnd außgepluͤndert.
Koͤnig Sigiſmundus aber hat alsfort/ da jhme die Marck wieder eingereumet ward/ ſeinem Schweſter Sohne/ Burggraff Friderichen von Nuͤrnberg/ einem gebornen Grafen von Zollern/ aus dem Jtalieniſchen/ doch aus Teutſchen Guelpfiſchen Gebluͤte entſproſſenen Geſchlechte der Edelen Columner/ fuͤr hundert tauſend Vngeriſche Goldguͤlden/ dieſelbe abgetreten/ vnd jhn zu einem Statthalter dahin geſetzet/ auch endlich gar gegen erlegung cd. tauſend Vngeriſcher Goldguͤlden/ darunter die vorige Summa gerechnet iſt/ ſie jhme mit der Chur erblich vbergeben/ vnd jhme die Erbhuldigung leiſten laſſen/ doch mit dem Vorbehalt/ da ſichs moͤchte zutragen/ daß der Kaͤyſer Sigiſinundus/ welcher zu ſolcher Wuͤrde mitlerweile erhoben war/ oder ſein Bruder/ Koͤnig in Boͤhmen/ Wenzlaff/ der abgeſetzte Kaͤyſer/ einen Mañs Erben zeugeten/ gedachter Marggraff Friederich demſelben die Marck/ mit ſampt der Chur/ wiederumb abtreten/ in verbleibung aber deſſen/ beydes behalten ſolte.
Aber es iſt damit verblieben/ vnd beſitzen ſeythero hochgemelte Marggrafen vnd Churfuͤrſten/ Friederichs Erben/ die Chur vnd Marck Brandenburg biß auff heutigen Tag.
Da alſo die Marck von einer Familij auff die ander kam/ verfiel vnſer Hertzog zu Stettin Bogißgißlaus VII. ohne Mannes Erben im Jahr mcdix. eben in dem Jahr/ da die letzte Wenden in Ruͤgen/ ſo Wendiſch gekoͤnt/ die Guͤlizin genant/ geſtorben iſt/ vnd blieb alſo ſein Bruder Suantiborus III. allein von Barnimi III. Kindern in der Stetiniſchen Regierung vber/ welcher jhme doch balde im neunden Jahr gefolget.
Vnd alſo ſind ſeine zweene Soͤhne Otto II vnd Caſimirus VI. zur Regierung gelanget/ vñ haben von Kaͤyſer Sigiſmundo im Jahr mcdxxiv. zu Nuͤrnberg die Reichs Lehen geſucht/ vnd nebenſt Kaͤyſerlicher beſtaͤtigung/ das jhre Lande vnmittelbar von Reich zu Lehen getragen werden/ erhalten.
Otto zwar iſt in ſeiner Jugend zum Coadjutoren im Ertzſtifft zu Riga in Lyfland angenommen vnd beſtetiget worden; Aber da ſein Vater mit Todte abgieng/ wolte er nicht Geiſtlich bleiben/ ſondern vberließ ſolch Ampt einem andern/ vnd nam Hedewigen/ Hertzog Johannis/ im Lande zu Stargard aus Mechelnburg/ Tochter/ zur Ehe/ mit welcher er doch nicht beerbet geworden.
Sein Bruder Caſimirus iſt in der Jugend auch verſchicket/ vnd hat dem Orden mit dc.
Pferden wieder den Koͤnig in Pohlen gedienet/ woruͤber er doch in des Koͤniges Gefaͤngnuß gerathen iſt/ wie wir im vorigen Buche vermeldet haben.
Dieſer ließ ſich nach ſeines Vaters Todte Catharinam ein Braunſchweigiſch Fraͤwlein beylegen/ vnd zeugete mit derſelben einen Sohn Hertzog Joachim.
41. Otto II.
vnd Caſimirus VI. haben in Stetiniſcher Regierung mit Churfuͤrſt Friederich viele zuthun.
Daruͤber gehet ein Treffen auff dem Tham̃e zu Cremmen fuͤr/ vnd New Angermuͤnde/ Prentzlow vnd andere Oerter werden den Pommern abgenommen A. C. 1409.
A. C. 1424.
Weil aber Hertzog Johannes aus Mechelnburg/ Hertzog Otten Schwaͤher/ nunmehr ins ſiebende Jahr zu Tangermuͤnde in der Marck im Gefaͤngnuß gehalten ward/ darin er in vorigen Mechelburgiſchen Kriegen gerathen war/ als bemuͤhete ſich Hertzog Otto/ ſein Eydam/ nebenſt Hertzog Albrecht von Mechelburg/ vnd Hertzog Erich von Niederſachſen/ jhn mit Gewalt aus dem Gefaͤngnus zu heben:
Vnd belagerte Straußberg/ hat aber wenig außrichten koͤnnen.
Cranz. lib. 10. Vand. cap. 30. Angel. l. 3. Chron. March. p. 199.
Dagegen als gemelter Friederich/ Burggraff zu Nuͤrenberg/ zur Chur gelangete/ hat er alsfort ſich fuͤrgeſetzet/ die oͤrter/ ſo der Hertzog von Stettin in der Vker- vñ Newmarck einhatte/ jhm aus der Hand zu reiſſen/ Woruͤber auch im Jahr mcdxij. ein Treffen auff dem Thamme zu Cremmen gehalten iſt/ in welchem die Quizawen auff Pom̃erſcher ſeyten ſtuͤnden/ vnd Graff Johannes von Hohenlohe ſampt zwenen Rittern/ als Krafft von Leutersheim vnd Philipp von Vtenhofen vnter andern geblieben ſind.
Es ſchlugen ſich aber die Wolgaſtiſche Fuͤrſten Bogißlaus VIII.
vnd Hertzog Vlrich von Stargard aus Mechelnburg darzwiſchen/ vnd handelten die Sache alſo ab/ das der Churfuͤrſt dem Hertzogen gegen abtretung deſſen/ was er in der Vkermarck hatte/ drey tanſend Boͤhmiſche Schock/ vnd fuͤr Boyzenburg vnd Zedenick zwey tauſend Schock entrichten ſolte.
Nichts deſto weniger hat der Churfuͤrſt bald darauff im Jahr mcdxx. es zum Kriege kommen laſſen/ vnd weil New Angermuͤnd nebe;n;ſt dem Schloſſe/ ſo nunmehr lxx.
Jahr Pommerſch geweſen/ mit ſtarcker Beſatzung der Pommern beleget war/ hat er die Stadt berennen/ vnd in eyl einnehmen laſſen.
Das Schloß aber hielt ſich feſte vnter dem Amptman Jeniken von Brieſen/ biß das Hertzog Caſimir vnd mit jhm Magnus der Biſchoff von Cammin/ vnd ein Polniſcher Herr Cordebue/ oder wie jhn Haſtitius nennet/ Peter Kerdeluck/ denn der Koͤnig in Pohlen den Pommern mit etlichem Volcke zugeſchicket hette/ ankamen.
Es hette aber das Chur- Fuͤrfiliche Volck ſich in der Stadt wol verſchantzet/ vnd der Herr von Putlitz lag mit cccc. Reutern fuͤr dem Thor im Hinterhalt.
Deßwegen gab Herr Dietoff von Schwerin/ Pommeriſcher Marſchalck vnd Rittmeiſter/ den Rath/ man ſolte erſtlich auff den Herren von Putlitz gehen/ vnd die Reuter trennen.
Aber Hertzog Caſimir fuͤhrete deſſen vngeacht das Krieges Volck zu Nacht durch das Schloß/ ſo die Seinen innen hetten/ in die Stadt/ vnd ließ vberall in den Gaſſen Stettin ruffen.
Koͤnte aber dem Churfuͤrſten vnd ſeinem Volck/ ſo ſich auffm Marckt verſchantzet hetten/ nichts angewinnen/ weil ſie ſich mit ſchieſſen tapffer heraus wehreten.
Vber das trang der Herꝛ von Putlitz mit ſeinen Reutern ruckwerts auff das Pommeriſche Volck hinein/ vnd ward alſo ein blutiges Treffen mitten in der Stadt gehalten/ in welchem Dietloff von Schwerin vnd Peter Trampe beyde Ritter nebenſt lx. von Adel mit vielen andern erſchlagen/ vnd cc. oder ccc. gefangen ſind.
Derowegen hat Hertzog Caſimir mit dem Polniſchen vnd Biſchoͤflichen Volck die Flucht nehmen muͤſſen/ vnd hat alſo der Churfuͤrſt nicht allein das Schloß Angermuͤnde/ ſondern auch daß Schloß Greiffenberg/ Boyzenburg/ Zedenick/ Prentzlow/ ſo alle biß daher Stetiniſch geweſen/ zur Auffgabe gebracht/ vnd den Pommern abgenommen.
Angel. lib. 2. Chron. March. pag. 190. A. C. 1412.
A. C. 1420.
Micro Chron.
March. M.
Petri Haſtitii M. S.
42. Otto II.
vnd Caſimirus VI. klagen beym Kaͤyſer:
Als ſie damit nichtes außrichten/ nehmen ſie Prentzlow wieder ein/ behaltens aber nicht vber drey Jahr.
A. C. 1424.
Ob aber woll auff einer gemeinen Fuͤrſtlichen Zuſammenkunfft zu Perleberg in der Prignitz ein Anſtand bedinget ward/ ſo haben dennoch die Stetinſche Fuͤrſten ſich hoͤchlich beſchweret befunden/ vnd Caſimirus hat ſich perſoͤhnlich nach Ofen in Hungern zu Kaͤyſer Sigiſmundo verfuͤget/ vnd wegen der im Jahr mcdxxiv. jhme vnd ſeinem Bruder abgenommenen Vkermarck ſich beklaget.
Als er wenig damit außrichtete/ ruckete er mit ſeinem Bruder fuͤr Prentzlow/ eroͤberte ſie mit gewalt/ vnd ließ ſich die Buͤrger ſchweren.
Weil aber Hertzog Otto jhnen vorwarff/ das ſie ſich nicht Maͤnnlich gewehret hetten/ vnd viele vnter jhnen ohne das guth Maͤrckiſch waren/ macheten ſie/ nach deme ſie drey Jahr in Pommeriſchr Gewalt geweſen/ mit dem Churfuͤrſten den Anſchlag/ das er zu Nacht ſeinen Sohn Marggraff Johannem fuͤr die Stadt ſchickete/ welchem dann auch alsfort die Buͤrger die Thoͤre auffthaten.
Alſo ward es mit gewalt dahin gebracht/ das Claus Kopen/ der Stetiniſche Hauptmann/ daß Schloß auffgeben muͤſte.
Drauff iſt es abermahl zur guͤtlichen Handelung gekommen/ vnd iſt eine Erbeinigung zu Templin im Jahr mcdxxvij. auffgerichtet/ darin ſich Friederich vnd ſein Sohn Johannes/ Marggraffen zu Brandeburg/ mit Ottone II.
vnd Caſimiro VI. Gebruͤdern/ Hertzogen zu Stettin/ in einen ewigen Vertrag alſo verbinden/ das ſie Friede/ Einigkeit/ vnd guten Willen gegen einander pflegen/ fuͤr einen Mann wider die Feinde ſtehen/ vnd ſo ja Zwiſt zwiſchen jhnen vorfallen werde/ denſelben durch jhre Raͤthe/ vnd ſo die ſich nicht vereinigen koͤnten/ durch die Hertzoge von Beyern/ Braunſchweig vnd Luͤnenburg/ vnd durch den Meiſter St. Johannis Ordens/ in der guͤte entſcheiden laſſen wollen/ vnd das in dieſe Einigung vnd Verbuͤndnus Wartislaff IX.
vnd Barnimus VII. Gebruͤdere/ Hertzogen zu Stettin/ zu Wolgaſt vnd Fuͤrſten zu Ruͤgen/ wie auch Barnimus VIII.
vnd Suantiborus IV. Gebruͤdere/ Hertzogen zu Stettin zu Barth/ vnd Fuͤrſten zu Ruͤgen/ vnd Bogislaum IX. Hertzog zu Stettin Pom̃ern/ der Wenden vnd Caſſuben/ mit allen jhren Landen/ Staͤdten vnd Leuten/ mit ſollen eingenommen werden.
Hierauff ward eine Heurath zwiſchen Marggraff Johannis Tochter/ vnd Hertzog Caſimir VI.
Sohn Joachim abgeredet/ vnd folgendes vollenzogen.
43. Eine Erbeinigung wird zwiſchen Marck vnd Pommern getroffen:
Vnd drauff wird der Hußitiſche Krieg auch biß in die Marck vnd an Pommern gefuͤhret.
A. Ch. 1427.
Vnter deſſen fieng der Hußitiſche Krieg mit macht an/ auch biß auff dieſe Laͤnder/ herein zutringen/ welcher daher entſtanden war/ das die Boͤhmen Johannis Huſſen Lehre/ die er wieder des Bapſtes Tyranney fuͤhrete/ vnd daruͤber er/ wider gegebenes Geleit/ zu Coſtnitz verbrand war/ mit Gewalt verthedigen.
Sie haben vnter jhrem Fuͤhrs Mann Johan Zißka wol fuͤnffmahl jhres Kaͤyſers vnd Koͤniges Sigismundi Heer zertrennet/ vnd in Maͤhren/ Meiſſen/ Laußniz vnd Schleſien groſſen Schaden gethan/ auch in der Marck Angermuͤnd eingenommen/ Franckfurt an der Oder/ doch vergeblich/ belagert/ Muͤnchsberg/ Labuß/ Straußberg/ Landsberg/ vnd alles vmb Koͤnigesberg/ vnd in der gantzen Newe Marck gepluͤndert/ vnd durch das Land zu Stettin bis ans Colbaziſche Cloſter geſtreiffet.
Es hatte aber der Kaͤyſer das gantze Roͤmiſche Reich wieder die Huſſiten zur Gegenwehr angemahnet/ vnd zu dem Ende eine Reichsſtewr erlanget.
Derowegen hat Hertzog Caſimir von Stettin/ auff deme nunmehr die Regierung allein lag/ weil ſein Bruder Otto im Jahr mcdxxvij. ohne Erben verſtorben war/ nicht alleine etliche hundert Pferde dem Kaͤyſer zu huͤlffe geſand/ ſondern auch die Stewr allenthalben in ſeinem Lande einſamblen laſſen.
A. C. 1427.
Eben aber vmb ſolche Zeit ſahe es in der Stadt Stettin ſeltzam aus/ weil zweene Rathsverwandten vom Adel/ Johann von Borcken/ vnd Dubslaff von Nazmersdorff/ die wegen einer Rechtsſache die Burgermeiſtere vnd Eltiſten des Raths hart angegriffen hetten/ nicht allein etliche zeit in gefaͤnglicher Hafft gehalten/ ſondern auch jhres Ehrenſtandes entſetzet/ vnd aus der Stadt verfeſtet waren/ Aber ſie hiengen die Sache ans Kaͤyſerliche Hoffgerichte/ vnd wircketen ſcharffe Befehle aus.
Daruͤber ward endlich die Gemeine wieder den Rath rege/ vnd die Buͤrger/ da ſie mit zu der Huſſitiſchen auffgelegten Land- vnd Reichsſtewr zulegen ſolten/ forderten von den Stadt Guͤtern Rechnuug/ vnd als die im Rhate dagegen/ was zu erhaltung jhres Standes noͤtig war/ einwandten/ jagten ſie dieſelbe aus der Stadt/ eroͤffneten die Caͤmmerey mit gewalt/ durchſucheten alle Heimligkeiten der Stadt/ ſetzeten etliche aus jhrem Mittel/ vnd inſonderheit zweene Becker Gerhard von Affen/ vnd Hans Kerckhoff/ ſo die rechte Redlingsfuͤhrer waren/ zu Caͤmmerern vnd Rhatsherren/ vnd fiengen alſo ein newes Regiment an.
Der alte außgetriebene Rhat ſuchete Huͤlffe bey Hertzog Caſimiro.
Derſelbe verſchrieb ſeinen Adel/ zog in die Stadt/ vnd ob er wol anfaͤnglich wegen eines groſſen Rumors/ den die beyde Becker angerichtet hetten/ nichts außrichten koͤnte/ ſo hat er doch endlich erhalten/ das der alte Rhat wieder in vorigen Stand geſetzet ward:
Ließ auch die beyde Becker als die vornembſte Auffwiegeler auffs Rad legen/ belegete andere mit anderen Straffen/ forderte von der gantzen Gemeine xij. tauſend Marck Straffe/ vnd legete ein Fuͤrſtlich Schloß/ ſich in ſolchen Faͤllen deſto mehr zu verſicheren/ in der Stadt auff/ welches er doch vor ſeinem Ende wieder hat abbrechen laſſen.
Damit iſt gleichwol der Handel noch nicht geſchlichtet worden.
Dann vorbemelte beyde Rathsverwandte/ der von Borcken vnd der von Nazmersdorff/ hoͤreten nicht auff die Stadt Stettin beym Kaͤyſer anzugeben/ biß auch endlich dieſelbe in die Reichs Acht erkleret/ vnd auff tauſent Marck loͤtiges Goldes verdammet ward.
Aber Hertzog Caſimir hat ſich derſelben Lands Fuͤrſtlich angenom̃en/ vnd es dahin gebracht/ das der Kaͤyſer nach beſſerer Eroͤrterung der Sachen die Stadt von aller Schuld vnd Anforderung loß zehlete.
44. Zu Stettin iſt groſſe Vnruhe/ vnd der Alte Rhat wird abgeſetzet/ vnd zweene Becker zu Caͤmmerern gemachet:
Bekommen aber wegen angerichteter Auffruhr jhren Lohn.
Vnd in der Stadt wird von Caſimiro VI. ein Schloß auffgeleget:
Doch bald wiederumb abgebrochen:
Cranz. lib. 11. Vand. cap. 3.
45. Streit zwiſchen dem Apt von Belbuck vnd den Man Teufeln.
A. C. 1432.
Noch ein Auffruhr entſtand zu der Zeit im Jahr mcdxxxij. zwiſchen dem Apt zu Belbuck vnd den Wachhoͤltern wider Zuͤles von Wedeln/ vnd die von Limern/ ſonſt des Lebens halben die Mann Teuffel genant/ darunter Heinrich der Vornembſte war.
Der Muͤnch ruckete fuͤr das Schloß Colpin/ als daraus viele Raͤuberey geſchehen war/ ſtuͤrmete vnd eroͤberte es/ vnd brach es mit huͤlffe der Treptowiſchen vnd Colber giſchen in den grund/ vnd bekamb Zuͤles von Wedelen gefangen.
45. Die Stetiniſche Linij der Pommerſchen Fuͤrſten gehet ab mit Ottone III. Joachimi Sohn.
A. C. 1434.
Zwey Jahr aber hernach verfiel Hertzog Caſimir/ vnd kam die Stetiniſche Regierung auff ſeinen Sohn Joachim/ welcher xvij. Jahr das Regiment gar loͤblich vnd friedfertig gefuͤhret hat.
Einmahl gleichwol iſt er durch Hertzog Heinrich von Mechelnburg/ den die alte Wendiſche vnd Mechelburgiſche Chronicken/ aller Maͤrckiſchen vnd Pommeriſchen Kuhefeind/ nennen/ ins Harniſch gebracht; Vnd hat er nebenſt Churfuͤrſt Friderich/ vnd Hertzog Barnimo VIII. von Barht im Jahr mcdxl. Hertzog Heinrichs Land vberzogen/ vnd auch ſein Kuhefleiſch ſchmecken wollen.
Jn dieſer Fehde ſind dem Mechelburger Woldeg/ Lichen/ vnd Kalenberg abgenommen/ aber der Handel iſt bald auffgegriffen:
Vnd hat der Churfuͤrſt von Brandenburg Lichen behalten; Den andern beyden Fuͤrſten iſt gebuͤhrliche erſtatung wegen jhres erlittenen Schadens von Hertzog Heinrichen wiederfahren.
A. C. 1440.
Gemelter Hertzog Joachim verfiel im Jahr mcdli. an der domahls graſſierenden Peſte:
Seine Gemaͤhlin verheurathete ſich anderweit an Marggraff Ludewig von Mantua.
Sein Sohn Otto III. welchen er nur alleine nachgelaſſen hette/ war noch minder Jaͤhrig.
Derowegen nam jhn Churfuͤrſt Friederich zu Brandenburg/ deme der Vater nicht ohne geringen Wiederwillen des naͤhiſten Vaͤttern Wartislai IX. die Vormundſchafft auffgetragen hette/ zu ſich an den Berlinſchen Hoff/ vnd erzog jhn zu allen Fuͤrſtlichen Tugenden/ vnd als er ix.
Jahr daſelbſt zugebracht hatte/ vnd nunmehr zur Regierung tuͤchtig befunden ward/ iſt er im Jahr mcdlxi. durch Marggraff Albrecht/ Chur Fuͤrſt Friederichs Bruder/ den man den Teutſchen Achillem nennet/ zu Stettin der verſambleten Landſchafft mit einer anſehenlichen Rede anvertrawet/ vnd hat die Huldigung im Lande mit ſonderen Frewden der Vnterthanen auffgenommen.
A. C. 1451.
A. C. 1461.
A. Ch. 1464.
Aber dieſe Frewde hat ſich zeitig verkehret/ dann im dritten Jahr hernach iſt das junge Fuͤrſtliche Blut ohne Gemahl vnd Erben/ vnd zwar auch an der Peſte/ wie die Chronicken ſagen/ verfallen.
Was fuͤr Vnruhe drauff im Lande entſtanden ſey/ vnd wie der Churfuͤrſt von Brandenburg wider die andere Pom̃eriſche Wolgaſtiſche Linij das Hertzogthumb ſich zueigenen wollen/ ſol hernach berichtet werden/ wann wir erſtlich das/ was ſeither in Wolgaſtiſcher Regierung fuͤrgefallen/ erzehlet haben.
46. Jn der Wollgaſtiſchen Regierung/ die in der Theilung Bogislao IV. zugefallen war/ wird das Land Ruͤgen vom Ruden abgeriſſen/ vnd das Newe Tieff durch einen Sturmwind gemachet.
A. C. 1295.
Bogißlaus IV. vnd Otto I. Gebruͤdere haben/ wie droben iſt außgefuͤhret worden/ im Jahr mccxcv. das Hertzogthnmb Pommeren von einander geſetzet/ vnd iſt Ottoni die Stetiniſche Regierung/ ſo mehr im Lande lieget/ zugefallen.
Bogißlaus aber hat die Strandoͤrter/ die man ſonſt eigentlich Pommeren nennet/ vnd alſo die Wolgaſtiſche Regierung einbekommen/ welche in ſich das Land begreiffet/ das zwiſchen Ruͤgen vnd der Peene gelegen/ vnd dabeneben die beyde Jnſulen Wollin vnd Vſedom/ vnd das Land von Stargard biß an den Gollenberg.
Dieſer Bogißlaus bemuͤhete ſich anfaͤnglich ſehr/ von den Polen das Hinter Pommeren wieder zuerlangen/ welche es nach Meſtevins Todte eingenommen hetten.
Wie er aber wenig damit erhalten/ vnd dennoch etliche oͤrter/ als Belgard vnd Ruͤgenwalde/ zu ſich gebracht/ vnd dieſelbe in den groſſen Kriegen/ die zwiſchen den Pohlen vnd dem Orden der Creutzherren/ mit zuziehung der Marggrafen/ gefuͤhret worden/ beybehalten hat/ iſt im vorigen Buch dargethan.
Sonſt iſt er ein Fuͤrſt von groſſem Gemuͤthe vnd Geſchickligkeit geweſen/ den man auch deßwegen Leib vnd Seel genennet hat/ vnd hat das Lob erjaget/ das man von jhme geredet vnd geſchrieben/ Er hette nie etwas vnweißlich gethan oder geredet.
Endlich iſt er im Jahr mcccix. mit Todt abgegangen/ eben zu der zeit/ da kurtz zuvor ein gewaltiger Sturmwind das Land zu Ruͤgen vom Ruden/ dazwiſchen nur ein kleines Stroͤmichen bißher geweſen war/ das man zu Fuſſe daruͤber gehen koͤnte/ abgeriſſen/ vnd eine newe Schiffarth gemachethat/ die man anjetzo das newe Tieff nennet/ das alſo nunmehr/ da man zuvor Erbſen geſeet/ groſſe Schiffe vbergeben koͤnnen/ vnd zwiſchen Ruͤgen vnd Ruden mehr als eine Meyle weges tieffe Waſſer brauſen.
Etliche ſetzen dieſen Waſſer Riß ins Jahr mccciij. oder iv. vnd melden dabeneben/ das er den Strallſundiſchen ſehr bequem gefallen ſey/ weil die Hollender mit jhrem Ballaſt jhnen faſt den Gellen verſencket hetten/ das er nicht vber iij.
Elen tieff Waſſer gehabt hat.
Solchen Schaden hat das Newe Tieff erſetzet.
A. C. 130.
A. C. 1303. 1304.
Sein einiger Sohn Wartißlaff IV. hat anfaͤnglich ſeine Hoffhaltung zu Ancklam gehabt/ vnd durch eine Geltſtewr bey der vmbliegenden Landſchafft den langen ſteinernen Tham zu ſolcher Stadt verfertigen laſſen.
Aber hernach/ da er ein fleiſſig Auge auff das Hinter Pommeren/ darin ſich groſſe Vuruhen zwiſchen Pohlen/ dem Orden vnd den Maͤrckern eraͤugeten/ haben muͤſte/ reumete er ſein Schloß in Ancklam den Auguſtinianer Muͤnchen zum Cloſter ein/ vnd verlegete das Hofflager nach Belgard/ vnd bawete zu des Landes beſtetigung an der Polniſchen Grentze das Schloß vnd die Stadt Newen Stettin an der Cudda:
Namb auch/ wie im vorigen Buch ſchon erwehnet/ das Land in Hinter- Pommeren zu ſich/ ſo von der Stolpa an biß an den Gollenberg ſich erſtrecket/ vnd daruͤber Marggraff Waldemar vnd ſeine Vettern ſich eine Gerechtigkeit zuſchreiben wolten.
47. Wartislaus IV. leſſet den Ancklamiſchen ſteinernen Tham verfertigen/ vbergiebt ſein Schloß zu Ancklam den Muͤn-
chen zum Cloſter/ vnd ſchlegt ſein Hofflager zu Belgard an/ bawet Newen Stettin/ vnd bringet ein Theil von Hinter- Pommern an ſich.
48. Das Fuͤrſtenthumb Ruͤgen koͤmpt auff die Hertzogen von Pommern.
Worbey erzehlet wird/ was fuͤr Fuͤrſten in Ruͤgen regieret/ was ſie fuͤr Kriege gefuͤhret/ wie ſie Strallſund erbawet/ vnd hernach auch mit derſelben in Streit gerathen ſein/ vnd ſie mit huͤlffe zweyer Koͤnige vnd vieler Fuͤrſten/ aber vmbſonſt/ belaͤgert haben.
Neben deme iſt auch das anſehenliche Fuͤrſtenthumb Ruͤgen auff gemelten Wartislaum vnd ſeine Erben/ nach abſterben des letzten Rugianiſchen Fuͤrſten Wißlavi IV. gekommen.
Dieſer Wißlavus war in gerader Linij von Fuͤrſt Razen entſproſſen/ der ſich nach Critonis des maͤchtigen Fuͤrſten todte/ vber xxxvj. Jahr in Pommeren/ Mechelnburg/ Marck/ vnd Holſtein weydlich herumb geworffen/ vnd die Stadt Luͤbeck/ von Critone zuvor erbawet/ ſo geaͤngſtiget hat/ dz die Einwohner ſie an einen anderen Ort verlegen muͤſſen.
Er verließ drey Soͤhne als Tezlaff/ Jaromar/ vnd Stoislaff/ welchen der Koͤnig von Dennemarck vnd Fuͤrſt Ratibor von Pommern ſo lange mit Kriege zugeſetzet haben/ biß ſie den Chriſtlichen Glauben anzunehmen verſprochen.
Nichtes deſto weniger hat die Vnruhe ſich nicht geſtillet/ vnd ſind die feine Staͤdte in Ruͤgen Arcona vnd Carentz druͤber zu nichte geworden/ wie ſchon bekand.
Tezlaff fuͤhrete vnter dieſen dreyen Brudern/ als der aͤltiſte/ das Regiment/ muͤſte ſich aber deſſen endlich verzeihen/ vnd es Jaromar ſeinem Bruder vberlaſſen/ deme Koͤnig Waldemar aus Dennemarck ſeines Bruders Canuti Tochter Hildegardim zur Ehe gab.
Der dritte Bruder Stoislauff hat jmmerfort ſeinen beyden Bruͤdern in den groſſen ſchweren Kriegen/ ſo ſie wider die Daͤhnen/ Pommeren/ vnd andere vmbliegende Voͤlcker fuͤhreten/ getrewen Beyſtand geleiſtet/ vnd von demſelben haben die Herren von Putbuſch jhren Vrſprung.
Dannenher/ da Witzlaus III. Fuͤrſt zu Ruͤgen verſtarb/ vnd in ſeinem Teſtament/ das noch verhanden ſein ſol/ allen ſeinen Toͤchtern/ Oheimben/ vnd Blutsverwandten etwas aus ſeinem Silber vnd Clinodien ſchenckete/ hat er Tez dem Herren von Putbuſch/ den er ſeinen Oheimb nennet/ auch zweene ſülberne Schawer zum Gedaͤchtnus vermachet.
Gemelter Jaromar fieng im Jahr mccix. den Schaden ſeiner in Ruͤgen zerſtoͤreten Staͤdte zuerſetzen/ vnd mit Huͤlffe vnd Befoͤrderung des Koͤniges aus Dennemarck die Stadt Stralſund zuerbawen/ vnd beſetzete ſie mit Sachſen.
Vnd ob wol die Hertzogen aus Pommeren ſich bemuͤheten/ den Baw zuverhindern/ als der jhrem Lande nachtheilig were/ ſo iſt er doch durch Jaromari Sohn Wißlaff im Jahr mccxxx. vollends außgefuͤhret.
Dieſer Wißlaff trat nach des Vatern Todt ins Regiment:
Hatte zweene Bruͤder Barnutam vnd Suantipolck/ vnd eine Schweſter Jngardin/ die Hertzog Caſimiro II. vermaͤhlet ward.
Suantipolck iſt ohne Gemahl vnd Erben wenig Jahr nach des Vatern Todt verfallen/ Barnuta hat etwas lenger gelebet/ vnd drey Soͤhne aus Slavonia oder Slavemira/ des Grafen von Gutzkow Tochter/ gezeuget/ als Dobislaff/ Jarißlaff vnd Johannem/ welche doch alle jung an der Peſte ſtarben/ vnd jhren Stamm nicht weiter außbreiteten.
Wißlaff aber hat ſich mit mehrem Gluͤck herfuͤr gethan/ vnd iſt anfaͤnglich mit Koͤnig Waldemar aus Dennemarck in Preuſſen wieder die Vnglaͤubige gezogen/ vnd hat daſelbeſt groß Lob eingeleget.
Hernach da ſeine erſte Gemaͤhlin Salomea Meſtovini I. aus Hinter Pom̃eren Tochter verſtorben war/ bewarb er ſich vmb Hertzog Otten von Braunſchweig vnd Luͤnenburg Tochter Margarethen/ vnd kam dadurch in eine anſehenliche Freundſchafft mit vielen groſſen Herren.
Denn gemelte Margareta hette noch vier andere Schweſtern/ vnter welchen eine dem Churfuͤrſten zu Sachſen; Die andere dem Fuͤrſten zu Anhalt; Die dritte dem Landgraffen von Heſſen/ vnd die vierdte Graff Wilhelm von Holland/ dem Roͤmiſchen Kaͤyſer/ iſt beygeleget worden.
Dannenher iſt er in ein groß Anſehen gerathen/ vnd hat ſeinen Feinden den Kopff deſto beſſer bieten koͤnnen.
A. C. 1209.
Cranz. lib. 7. Vand. cap. 5.
A. C. 1230.
Cranz. lib 7. Vand. cap 15. Val. Eichſtad. in Annal.
Pom.
Nichts deſto weniger vberfielen die Luͤbiſchen die Ruͤgianiſche Stadt Strallſund vnverſehens zu zweyen mahlen/ gaben fuͤr/ das ſie jhnen zum Vorfang erbawet were/ den Frembden in jhrer Stadt viele vngewoͤhnliche Zoͤlle vnnd Buͤrden auffluͤden/ vnd auff Ermahnung vnd Bitte davon nicht hette abſtehen wollen/ verbrandten ſie/ weil ſie in Holtzwerck gebawet war/ in den grund/ vnd was ſie von vornehmen Buͤrgern nicht erſchlagen hetten/ vnd ſich mit der Flucht nicht ſalvierete/ nahmen ſie mit nach Luͤbeck gefangen.
Solches achteten aber die Sundiſchen nicht/ vnd weil jhnen die Hollaͤnder vnd Brabaͤnter huͤlffliche Hand leiſteten/ fuͤhreten ſie die Haͤuſer gantz ſteinern aus dem Grunde auff/ vnd zwar in einer Schnurgleichen Ordnung/ wie noch heutiges Tages zu ſehen iſt/ vnd befeſtigten ſie auffs newe.
Erlangeten auch ſolche Privilegia/ das ſie hinfort den Fuͤrſten aus Ruͤgen/ vnd folgends den Fuͤrſten aus Pommern den Kopff bieten doͤrfften/ vnd das deſto mehr/ weil ſie ſich ſtarck auff den Beyſtand der Hanſee Staͤdte zuvertroͤſten hatten.
Vnter deſſen ſtarb Fuͤrſt Wißlaff in Ruͤgen/ vnd vnter ſeinen IV. Soͤhnen/ welche waren Jarislaff/ Jaromar II. Wißlaff II. vnd Bogißlaff/ hat Jaromar allein das Regiment behalten/ vnd Erben gezeuget.
Dieſer Jaromar iſt der Daͤhnen Erbfeind genant worden:
Dann da Koͤnig Chriſtoff von jhme Lehenspflicht begehrete/ hat er ſich deroſelben geweigert/ vnd als er deſſenthalben von etlichen Koͤniglichen Schiffen in der Jnſul Ruͤgen heimbgeſuchet ward/ hat er gleich mit gleich vergolten/ vnd iſt mit huͤlffe etlicher Pom̃eren/ die jhme ſein Schwaͤher Suantipolcus III. vnd ſein Stieffvater Barnimus I. zügeſand/ in Daͤnnemarck eingefallen/ hat Schoͤnen vnd Seeland durchgeſtreiffet/ vnd fuͤr dem Flecken Neſtwede den Daͤhnen ein Schlacht abgewonnen/ den Flecken erſtiegen/ vnd reiche Beute davon gebracht.
Hiemit hat er der Daͤhnen Joch von ſich vnd ſeiner Jnſul abgeworffen/ vnd zu mehrer bewehrung der Landgrentze den Thurn vnd Flecken Damgarten erbawet.
Auß ſeinen dreyen Gemahlinnen/ als Zubißlafa/ Hertzog Conradi aus der Maſow; Eliſabetha/ Suantepolci aus Hinter Pom̃ern; Vnd Euphemia/ des Grafen von Reppin Tochter/ hat er nicht mehr als zweene Soͤhne gezeuget/ nemlich Jaromarum III. der Coadjutor des Stifftes zu Cammin geworden/ vnd Wizlavum III. welcher dem Vater in der Regierung folgete/ der Daͤhnen Freundſchafft gar außſchlug/ ſich vnter den Schutz vnd Gehorſam des Roͤmiſchen Reiches im Jahr mcclxxxiij. begab/ vnd das Lehen zu Luͤbeck vom Kaͤyſer Rudolpho empfieng.
Folgends zog er mit tauſend Pferden dem Teutſchen Orden zum Beyſtand in Lyfland wieder die Vnglaͤubigen: Bewiedmete auch die Stadt Tribbeſees mit Teutſchem Recht/ vnd ſtarb endlich im Jahr mccciij. bey ſeinem Eydam Haquino/ Koͤnige in Norwegen.
Seine fuͤnff Toͤchter ſind alle zu vornehmen Heurathen gelanget.
Dann Margaretha bekamb Bogißlaum IV. Euphemia Koͤnig Haquinum aus Norwegen; Agnetes Fuͤrſt Bernhard von Anhalt; Helena Hertzog Johanſen von Mechelenburg; Sophia/ ſo mit jhrer Schweſter Koͤnigin Euphemia in Norwegen fortgezogen war/ einen vornehmen Schwediſchen Herren von Langeland.
Sein einer Sohn Sambor verfiel in ſeinen jungen Jahren; Der ander aber Wizlaff/ des Nahmens der Vierdte/ iſt der letzte Fuͤrſt von Ruͤgianiſchem Stamme.
Dieſer Wizlaff bekam erſtlich mit Nicoloto III. Fuͤrſten der Werlen vnd Wenden wegen der Adelichen Familij derer von der Oſten zu thun.
Dann da er dieſelbe etwas hart bedrengete/ flohen ſie zu Nicoloto/ vnd baten/ das ſie moͤchten wieder zu dem jhrigen gebracht werden.
Vnd derſelbe hat ſich auch dazu bewegen laſſen/ vnd ſich mit Wizlaff dem Fuͤrſten von Ruͤgen bey Ramelo geſchlagen/ in ſolchem Treffen die Vberhand behalten/ vnd die Sache alſo dahin gebracht/ das die von der Oſten zu jhren Guͤtern wiederumb gelangeten.
Cranz. lib. 7. Vand. cap. 28.
A. C. 1283.
A. C. 1303.
Nicol. Mareſcail. lib. 3. annal. Herul. cap. 4.
Folgendes iſt gemelter Wizlaff im Jahr mcccxiv. mit ſeinen Vnterthanen den Strallſundiſchen/ die er pflag eine boͤſe Wehne in ſeinem Lande nennen/ wegen jhrer Privilegien/ als wenn ſie dieſelbe nicht rechtmeßig ſolten von ſeinen Vorfahren erlanget haben/ in Vneinigkeit gerathen.
Weil ſie aber Marggraff Waldemar von Brandenburg vnd Wartislaum IV. von Pommeren zu Schutzherren auffnahmen/ haben dieſelbe mit einem Heere ſich vor Loyz gemachet/ das Schloß nebenſt der Stadt belagert/ vnd alſo den Fuͤrſten von Ruͤgen gedrungen/ das er vor dißmahl mit den Strallſundiſchen ſich in Guͤte vertrug/ jhnen vmb Friedenswillen etliche Privilegia nachgab/ vnd den Fuͤrſten fuͤr jhren Abzug eine Summa Geldes zahlete.
Hieruͤber vermeinete Fuͤrſt Wizlaff ſich hoͤchlich beleidiget zu ſein/ deutete deßwegen den Vertrag etwas weiter/ vnd brachte zwey Jahr hernach viele Potentaten auff ſeine Seyte/ vnd alſo machete ſich wider Strallſund ein maͤchtig Volck zu Waſſer vnd zu Lande bereit.
Zu Waſſer kam Koͤnig Erich von Dennemarck an/ (fuͤr welchen doch Cranzius Koͤnig Chriſtoff ſeinen Bruder ſetzet/) vnd Koͤnig Briger aus Schweden.
Sueno der Hertzog zu Schleßwig/ Churt Porß Hertzog von Holland/ vnd zween andere Grafen/ Erich Hertzog von Niederſachſen/ Albrecht ein junger Fuͤrſt von Luͤnenburg/ Graff Guntzel von Wittenberg/ Gerth vnd Johan Graff von Hollſtein/ Graff Adolff von Schawenburg/ Heinrich Fuͤrſte von Mechelburg/ Heinrich Grafe von Schwerin vnd Pribislaus Herꝛe von der Werle/ kamen zu Lande an.
A. C. 1314.
Cranz. lib. 8. Vandal. cap. 5.
Vnter dieſen Herren kam Hertzog Erich von Niederſachſen/ nebenſt dem jungen Printzen von Luͤnenburg zu erſt in die fuͤnff tauſend ſtarck fuͤr die Stadt/ vnd laͤgerte ſich in das Heinholtz.
Die Strallſundiſche wolten das Gluͤck verſuchen/ ehe die gantze Macht dazu ſtieß/ vnd thaten einen Außfall in der Nacht auff der Feinde Lager.
Welcher auch ſo wol ablieff/ das ſie jhrer viele erſchlugen/ vnd Hertzog Erichen ſelbſt nebenſt vielen vom Adel gefangen in die Stadt brachten.
Nichts deſto weniger/ als das gantze Heer zn Waſſer vnd Lande beyeinander war/ iſt die Belagerung der Stadt gar eyferig vorgenommen worden.
Aber es iſt ſolche Gegenwehr geſchehen/ das nichtes hat koͤnnen geſchaffet werden.
Derowegen ward auch/ da allerley Mangel im Lager vorfiel/ zum Abzug geblaſen.
Die Sundiſche ſchicketen den gefangenen Hertzog von Niederſachſen an Hertzog Wartislaffen/ vnd von deme zu Marggraff Waldemaren/ als zu jhren Schutzherren/ vnd derſelbe hat ſich mit xvj. tauſend Marck feines Silbers nach zweyer oder dreyer Jahr Gefaͤngnus ranzaunen muͤſſen.
Solches Geld theileten beyde Herren mit der Stadt/ vnd die Strallſundiſche haben von jhrem Antheil ein ſtatlich Rathhauß vnd den Artus-Hoff/ ſonſt Arnds-Hoff genant/ erbawet.
Dieſer Artus ſo vmbs Jahr dcxxx. gelebet/ iſt ein vornehmer Koͤnig in Schweden geweſen/ vnd hat ſein Reich von der Elbe an/ durch die Wandaliſche/ Preußiſche/ Sarmatiſche Laͤnder biß an den Fluß Tanaim/ da ſich Europa vnd Aſia ſcheiden/ erſtrecket/ vnd ein gutes Angedencken den Wandaliſchen nachgelaſſen/ das ſie jhme zu Ehren Haͤuſer auffgebawet haben/ darinnen die vornehmeſte Buͤrger ſich zuergetzen zuſammen kommen/ wie hievon Johaͤnnes Magnus redet.
Es haben auch nach Abzug des Frembden Kriegesvolck die Strallſundiſche auff des Fuͤrſten Schloͤſſer vnd Feſtungen in Barth vnd Ruͤgen/ darauß jhnen zeitwehrenden Krieges/ viele Vngemach zugefuͤget war/ einen Außfall gethan/ vnd dieſelbe niedergeriſſen.
Endlich iſt die Sache beygeleget/ vnd die Strallſundiſche ſind wieder zu Gnaden angenommen.
Dabeneben haben der Hertzog von Pommern Wartißlaff/ vnd Wizlaff der Fuͤrſt von Ruͤgen dieſen Erbvertrag auffgerichtet/ das hinfort einer des andern Vnterthanen in keinen Schutz nehmen ſolte/ vnd das/ ſo einer vnter jhnen ins kuͤnfftige ohne Erben abgehen wuͤrde/ als dann des verſtorbenen Land vnd Leute an den anderen verſtammete.
A. Ch. 630.
Joh. Magnus lib. 8. hiſt. Goth. cap. 41.
Reimar.
Kock. part. 1. Chron. Lub.
Es ſol ſich aber Niemand verwundern/ das ſo vieler Potentaten vnd Herren Volck fuͤr Strallſund auff einmahl gelegen.
Dann es hatte Koͤnig Erich von Dennemarck ein heimlich groß Verbundnuß mit vielen vmbliegenden Fuͤrſten gemacht/ der meinung/ wenn er Strallſund gewonnen hette/ das als denn die Macht auch auff die anderen Seeſtaͤdte ſolte gewendet werden/ die zu jederzeit den Koͤnigen vnd Fuͤrſten ſind ein Stachel in den Augen geweſen.
Aber was GOtt wil wachſen laſſen/ kan Niemand vnterdrucken.
Wenig Jahr nach dieſer beſchriebenen Strallſundiſchen Belagerung iſt Fuͤrſt Wizlaff von Ruͤgen im Jahr mcccxxv. weil ſein Sohn Jaromar IV. vor jhme mit todte abgegangen/ ohne Maͤnliche Leibes- Erben verſtorben/ vnd mit jhme der Fuͤrſtliche Rugianiſche Stam̃ verloſchen.
Da bemuͤhete ſich der Koͤnig von Dennemarck/ der Fuͤrſt von Mechelnburg/ vnd die Herren von der Werle/ wo nicht das gantze Ruͤgenland/ doch etwas davon zu ſich zu bringen.
Aber die Stadt Strallſund war nicht allein des Erbvertrages zwiſchen jhrem Fuͤrſten vnd dem Hertzogen aus Pommeren/ ſondern auch der guten Huͤlffe Hertzog Wartislai eingedenck/ die er jhnen trewlich geleiſtet hette/ vnd nahmen mit hindanſetzung aller anderen/ die ſich vmb das Land vnd die Stadt bewuͤrben/ hochgemelten Wartislaum zu einem Fuͤrſten vnnd Herren auff vnd an/ vnd huldigeten jhme.
Solchem Exempel folgete der Adel/ vnd die gantze Landſchafft/ vnd der Koͤnig aus Dennemarck ließ ſeine bißher an Ruͤgen vorgewandte Gerechtigkeit guthwillig fallen.
A. Ch. 1325.
Aber der tapfere/ gelarte/ beredte Wartislaus koͤnte nicht lange ſolches newen Landes genieſſen/ ſondern ſtarb alsforth folgendes Jahres in der Stadt Strallſund/ vnd verließ neben zweyen vnmuͤndigen Kindern Bogißlao V. vnd Barnimo IV. ſeine Gemahlin Eliſabeth/ eine geborne Hertzogin aus Schleſien/ grob ſchwanger hinter ſich:
Die nach jhres Herren Abgang den dritten Sohn zur Welt gebohren/ vnd jhn Wartißlanm V. nach dem Vater genennet hat.
49 Nach Wartißlai IV.
Todte werden ſeine vnmuͤndige drey Soͤhne ſehr von den Mechelnburgiſchen Fuͤrſten angefochten/ vnd jhnen Barth/ Grimmen/ Loyz vnd Tribeſees abgenommen.
Die Staͤdte aber/ vnd inſonderheit Greyffswald/ nehmen ſich jhrer auffs getreweſte an/ vnd erobern die verlohrene Oerter wiederumb.
Dieſer vnmuͤndigen Jungen Herren nahmen ſich in gebuͤhrender Vormundſchafft Hertzog Otto I. vnd ſein Sohn Barnimb III. auffs getreweſte an/ aber ſo bald Fuͤrſt Heinrich von Mechelenburg/ ſonſt der Lewe genant/ vnd die beyde Herren von der Werle/ Herman vnd Henning/ vernahmen/ das Wartislaus/ bey deſſen Lebenszeiten ſie wegen des Fuͤrſtenthumbs Ruͤgen nichtes anfangen durfften/ verſtorben war/ brachten ſie etliche fuͤrnehme vom Adel in den Emptern Barth/ Grimmen/ vnd Loyz- vnd inſonderheit Henning von Winterfeld auff jhre Seyte/ vnd nahmen in der Eyl die vier Staͤdte Bahrt/ Grimmen/ Tribbeſeeß vnd Loyz hinweg.
Es ſchlugen ſich auch die Grafen zu Guzkow Johan der Elter vnd der Juͤnger zu jhnen/ vnd halffen jhnen das Schloß Loyz/ aus welchem ſich Reinfried Penz/ ein Ritter/ tapfer wehrete/ belagern.
Greyffswald vnd Demmin warden auch wol zu ſolch einem Handel gefordert; Aber dieſelbige wolten bey jhrer jungen Herꝛſchafft beſtaͤndig halten; Die Greyffswaldiſche nahmen die Fuͤrſtliche Witwe/ die des dritten Sohns noch nicht erloͤſet war/ nebenſt jhren beyden jungen Printzen zu ſich in die Stadt/ weil ſie zu Wolgaſt nicht aller dinges ſicher ſein moͤchten/ vnd da die Stetiniſche Hertzogen/ theils weil ſie mit den Maͤrckiſchen Kriegen beleget waren/ theils das ſie newlich den Mechelburgiſchen Fuͤrſten/ nichts feindliches wieder ſie fuͤrzunehmen/ zugeſaget hetten/ jhrer Muͤndlein ſich nicht annehmen koͤnten/ iſt ſolches der Wolgaſtiſchen Landſchafft nicht wenig zu Hertzen gegangen/ alſo das auch ſchon von veraͤnderung der Vormundſchafft iſt buchſtabieret worden.
Aber mehr Feinde zu machen/ war nicht rathſamb.
Derowegen verbunden ſich die von Greyffswald ſtarck mit dem Adel in Ruͤgen/ vnd denen von Strallſund/ Ancklam/ Demmin vnd anderen Staͤdten/ fuͤr jhre junge Herren beyſammen zuſtehen/ vnd die verlohrene oͤrter wiederumb an die Regierung zu bringen.
Sucheten auch Huͤlffe beym Koͤnige von Dennemarck/ mit deme der jungen Printzen Vater Wartislaff kurtz fuͤr ſeinem Abſterben naͤhere Bundnus getroffen hette/ vnd erlangeten von jhme dc.
Pferde vnter Graff Gerth von Hollſtein.
Dieſen Grafen namb die geſambte Landſchafft zum Krieges Obriſten an/ rucketen mit jhme fuͤr Loyz/ entfreyeten das Schloß von der Belagerung der Mechelnbuͤrger/ vnd trieben ſie mit Gewalt davon/ das ſie in die Stadt die Flucht nehmen muſten:
Vnd ob ſie wol gantz Meiſter hetten ſpielen/ vnd den Feind in der Stadt zwingen koͤnnen/ ſo machete doch Graff Gerth/ faſt ohne Vorwiſſen der Landſchafft/ mit den Feinden einen Anſtand der Waffen/ vnd begab ſich wieder in ſein Land.
Wie die Mechelnbuͤrger ſolches vermercketen/ achteten ſie des behandelten Anſtandes nicht/ nahmen die Pommern ohne vnterſcheid gefangen/ wor ſie jhrer Nahrung halben hingereiſet waren/ vnd beſchaͤtzeten ſie/ wie ſie wolten.
Bekamen auch mit ſonderer Liſt das Schloß Loyz hinweg.
Derowegen werffen die von der Landſchafft/ Heinrich Molzan/ den Ritter zu einem Krieges Oberſten auff/ gehen gerade auff Loyz zu/ halten ein hart Treffen mit den Mechelnburgern/ behalten das Feld/ eroͤbern die Stadt mit gewalt/ vnd antworten ſie/ wol beſetzet/ gemeltem Molzan im Nahmen der jungen Herꝛſchafft ein/ das er ſie wieder das Schloß/ ſo die Mechelnburger noch jnnen hatten/ in acht haben ſolte.
Dagegen legeten ſich die Fuͤrſten von Mechelnburg fuͤr Demmin/ vnd als ſie nichts ſchaffen koͤnten/ verheereten ſie das Land allenthalben/ ruͤcketen auch fuͤr Greyffswald/ der Meinung/ die Windmuͤhlen fuͤr der Stadt abzubrennen; Da auch ſolches wegen ſtattlicher Gegenwehr der Buͤrger nicht angieng/ zogen ſie zu jhrem anderen Volcke/ vnd belagerten aus dem Schloſſe Loyz gemelten Ritter Molzan in der Stadt/ vñ draͤngeten jhn hart/ inſonderheit weil ſie ein Block haus oder feſte Burg gegen die Stadt auffſchlugen/ das jhr alle Zufuhr moͤchte benommen werden.
Als ſich alſo der Krieg in die laͤnge verzog/ brachte endlich der Stetiniſche Hertzog Barnimb III. den die Wolgaſtiſche Landſchafft auffs newe mit beweglichẽ Vrſachen zur Huͤlffe erſuchete/ es dahin/ das Johan der Grafe von Guzkow ſich von den Mechelnbuͤrgern/ denen er biß daher beygeſtanden war/ abſonderte/ vnd ſich auff der jungen Herꝛſchafft ſeyte lenckete/ vnd erhielt bey dem Fuͤrſten von Mechelenburg/ auff eine genante Zeit einen Stillſtand der Waffen.
Da aber in ſolcher Zeit nichts Haͤuptſachliches zum volligen Friede geſchloſſen ward/ hat die Landſchafft auff Anordnung Hertzog Barnimbs im Jahr mcccxxvij. gemelten Grafen zu Guͤtzkow zu einem Feld Oberſten erwehlet:
Der ſich dann auch mit einem anſehenlichen Volck fuͤr das Schloß Loyz lagerte/ vnd daſſelbe mit gewalt erſtieg; Ferners die andern Staͤdte Bahrt/ Grimmen vnd Tribbeſees wieder einnahm/ vnd mit einem Einfall in Mechelnburg den erlittenen Schaden zimblich erſetzete.
Mitlerweile verſtirbet Fuͤrſt Heinrich in Mechelnburg- vnd bleibet Pommern wegen des Fuͤrſtenthumbs Ruͤgen eine zeitlang vnangefochten.
A. C. 1327.
50. Greyffswald vnd andere Staͤdte erlangen wegen jhrer geleiſteten Dienſte vnd Trewe gegen die Junge Printzen newe Privilegia.
Weil aber die von Greyffswald in dieſer Fehde das beſte gethan/ vnd viele tauſend Guͤlden der jungen Herꝛſchafft zu guthe auffgewendet hetten; Als haben jhnen die Hertzogen alle Fuͤrſtenſtewren erlaſſen/ das ſie jaͤhrlich nicht mehr dann eine Tonne Reiniſchen Wein/ vnd eine Tonne Mete (oder Kirſch- Tranck/ wie eine alte Chronicke meldet/) geben/ vnd zu Wolgaſt entrichten doͤrffen.
Jmgleichen iſt den andern Staͤdten/ die auch trewlich in dieſem Kriege mit gearbeitet hetten/ eine newe Freyheit ertheilet/ das ſie hinfort im Lande Großwyn vnd Demmin von den Zoͤllen vnd andern Vnpflichten frey ſein ſolten.
51. Wartislai IV. Soͤhne Bogislaus V. Barni-
Hierauff hat ſich das Land bald wieder vernommen.
Eliſabeth der jungen Herꝛen Schweſter ward Hertzog Erichen von Nieder Sachſen beygeleget:
Das Schloß Wolgaſt ward auffs newe erbawet/ vnd mit der Peene noch beſſer befeſtiget.
Vnd als Hertzog Barnimb von Stettin das Regiment den Jungen Herren im Jahr mcccxxxviij. nach verfloſſener Zeit der Vormundſchafft in die Hand ſtellete/ blieben ſie eintraͤchtiglich in vnzertheileter Regierung/ vnd heurathete Bogißlaus V. Fraͤwlein Eliſabeth Koͤniges aus Polen Tochter: Barnimb IV. ließ ſich Sophiam Fuͤrſt Johannis zu Wenden in Mechelnburg Tochter beylegen; Wartislaus V. blieb auſſer dem Eheſtande/ oder/ wo er ja ein Ehe- Gemahl gehabt hat/ wie etliche vorgeben/ das er ſich mit Anna eines Hertzogen aus Mechelnburg Tochter vermaͤhlet habe/ hat er doch keine Erben nachgelaſſen.
Jſt ſonſt ein alter Herr geworden/ hat in der Theilung der Wolgaſtiſchen Regierung/ davon wir bald meldung thun wollen/ fuͤr ſein Antheil eine gewiſſe Summ Geldes genommen/ vnd ſich meiſtentheils in den Cloͤſtern vnd zum Strallſund anffgehalten.
Dannenher man jhn wegen deſſen/ das er mit den Muͤnchen gerne vmbgegangen iſt/ nur Pater Noſter/ vnnd das er zum Strallſund auff der Wydumb bey S.
Niclaus Kirche gemeinlich ſich befunden/ den Herren vom Sund genennet hat.
Das wird von jhme inſonderheit geſchrieben/ das er beydes ein hoch verſtaͤndiger vnd ein tapfer Herr fuͤr der Fanſt geweſen.
Derowegen jhn die vom Adel vnd in Staͤdten gemeinlich in jhren Streitigkeiten zum Vnterhaͤndeler vnd Scheidesman gebrauchet haben.
Er hat einsmahl auff der Jagt in eigener Perſohn einen Wyſand/ welcher nunmehr in dieſen Laͤnden vnbekand iſt/ aber ſonſt groͤſſer als ein Vhr Ochſe ſein ſol/ gefellet/ vnd die Hoͤrner deſſelben in Silber gefaſſet/ vnd eins davon in den Thumb nach Cammin verehret/ das ander in ſeinen Schaͤtzen den Vettern zum Erbe gelaſſen.
Da nun gemelte dreyjunge Herren in Wollgaſtiſcher Regierung bey zehen Jahren das Regiment gefuͤhret hetten/ vnd vnter des Carolus der Vierdte zur Kaͤyſerlichen Hoheit erhaben war/ wolte es die Noth erforderen/ das ſie bey jhme ſich ſtelleten/ die Lehn ſo wol von jhren andern Laͤndern/ als von deme jhnen newlich angeerbeten Fuͤrſtenthumb Ruͤgen/ ſampt des Reiches Jaͤgermeiſter Erb Ampt/ welches ſolchem Fuͤrſtenthumb anhaͤngig iſt/ zu empfangen.
Sind derowegen im Jahr mcccxlviij. gen Znaym in Maͤhren nebenſt Hertzog Barnimo I. gezogen/ vnd haben nach empfangener Lehen ſich/ in der geſambten Hand an allen jhren Laͤndern Hertzog- vnd Fuͤrſtenthuͤmbern vnter der Fahnen/ als die Kaͤyſ. Mayt. in jhrer Majeſtaͤt Zierde geſeſſen/ beſtetigen/ vnd mit dem Scepter einſetzen laſſen; Folgendes Jahr ſind auch die Mechelnburger zum Kaͤyſer nach Prage gezogen/ vnd ſind do erſtlich zu Hertzogen des Reichs gemachet/ clxviij. Jahr nach der Zeit/ das die Fuͤrſten von Pommern zu ſolcher Wuͤrde gelanget ſeyn.
Kaum aber waren ſie zu Hauſe gekommen/ da faͤnget Hertzog Abrecht von Mechelnburg vnd Fuͤrſte Niclas von der Werle/ einen newen Krieg wieder die Pommeren an/ vnd nimbt Bahrt vnd Grimmen hinweg/ vnd laͤgert ſich ſtarck vor Loyz/ ſeine Zuſprache am Lande zu Ruͤgen nochmahlen zuerhalten.
Wie aber Hertzog Barnimb ſeinem Vetter ſchleunig zu Huͤlffe gekom̃en ſey/ vnd die Mechelnburger in die Flucht geſchlagen/ Grimmen zweymahl wieder erobert/ auch die Feinde aus Bahrt gejaget/ vnd endlich die Sache ſo weit gebracht habe/ das beydes der Hertzog aus Mechelnburg vnd der Fuͤrſt von Werlen ſich aller Gerechtigkeit an Ruͤgen verzeihẽ muͤſten/ ſolches haben wir bey Hertzog Barnimi I. Hiſtoria etwas weitlaͤufftiger erzehlet:
Da dann auch zugleich Bericht gethan worden/ wie/ nach Abſterben des letzten Grafen von Guͤtzkow Johanſen/ ſolche Graffſchafft getheilet/ vnd von einander geſetzet iſt:
Jtem wie die ſaͤmptliche Pommerſche Fuͤrſten Paſewalck von den Sachſen vnd Anhaltern erlediget/ Marggraff Ludewig den Roͤmer anfaͤnglich zu Einnehmung der Marck geholffen/ hernach da er ſich feindlich bezeiget/ vnd fuͤr Paſewalck gelagert/ jhn mit Macht angegriffen/ vnd in die Flucht gejaget haben.
mus IV.
vnd Wartislaus V. (den man ſonſt Pater Noſter geheiſſen) empfangen die Lehen von Carold IV.
vnd ſchuͤtzen jhre Land beſter maſſen wider die Fuͤrſten von Mechelenburg/ die nochmahlen wegen des Fuͤrſtenthumbs Ruͤgen Krieg anſtengen.
A. Ch. 1338.
A. Ch. 1348.
A. C. 1349.
Als man zehlet mccclxj. ſtarb Bogißlai V. Gemaͤhlin Koͤnig Caſimiri aus Polen Tochter/ vnd weil ſie mit jhrem Herren drey Kinder nachließ/ als Caſimirum V. Bogißlaum VIII. vnd eine Tochter Eliſabeth/ als hat Koͤnig Caſimir/ das Fraͤwlein zu ſich genommen/ vnd dieſelbe nach zweyen Jahren Kaͤyſer Carolo V. zu Krakow mit groſſer Koͤniglicher Pracht in beyſein dreyer andern Koͤnige aus Hungern/ Dennemarck vnd Cypren/ vnd vielen andern Chur- vnd Fuͤrſten/ beygeleget/ vnd jhr einen Brautſchatz von cm.
Vngeriſchen Goldguͤlden mitgegeben/ ans welcher Ehe hernach der loͤbliche Kaͤyſer Sigißmund erzenget iſt.
52. Bogißlai V. Tochter Eliſabetha wird Carolo IV. beygeleget/ vnd aus jhr Sigismundus der Kaͤyſer gezeuget.
A. C. 1361.
53. Nach deme ein groſſer Wallſiſch bey Wineta anſtrandete/ ſtirbt Barnimus IV. vnd erhebet ſich abermahl ein Krieg wider Mechelnburg/ darin Pommern vnterlieget.
A. C. 1363.
Zwey Jahr nach dieſem anſehenlichen Beylager/ eben da ein groſſer Wallfiſch bey Dannerow/ an dem Orte/ da zuvor die fuͤrtreffliche Stadt Wineta geſtanden/ anſtrandete/ von deſſen Fleiſch/ nach deme jhn die Fiſcher erſchlagen haben/ ccclx. Tonnen gefuͤllet ſind/ ſtarb Barnimus IV. vnd verließ nach ſich/ nebenſt ſeiner Tochter Agnes/ die hernach Hertzog Magno von Mechelnburg beygelegetiſt/ zweene Soͤhne/ Wartislaum vnd Bogißlaum/ beyde des Nahmens die Sechſten/ mit welchen nicht lange nach jhres Vaters Todte/ Hertzog Albrecht von Mechelnburg ſo weit wegen etlicher Jrꝛung der Grentzen halben gerathen/ das ſie gegen einander zu Felde gezogen ſind/ vnd ſich bey Damgarten geſchlagen haben.
Der Sieg aber fiel auff die Mechelburgiſche Seyte/ vnd ward Hertzog Wartislaff nebenſt vielen vom Adel/ vnd Wedige Bugenhagen des Landes Bahrt Erb Marſchalck gefangen/ vnd muͤſte ſich mit mcdlxxx. Marck loͤtiges Goldes/ welche Summa die vom Sunde/ vnd andere Staͤdte verleget/ wiederumb entledigen.
Man ſagt von einem Vizen/ als derſelbe dieſe Niederlage halben in ein Fewr zuſpringen verdammet/ das Ers gerne gethan/ vnd dabey geruffen:
Alle Dinge muͤſſen ſein.
Vnd dieſes muͤſte auch ſeyn.
Vnſere wolgeplagete Bawren ſagen auch heutiges Tages.
Was wir armen Leutlein thun muͤſſen/ thun wir gerne.
54. Die Wollgaſtiſche Regierung wird weiter getheilet/ atſo das
Weil es aber Bogißlao V. ſehr ſchwer fiel/ in ſaͤmptlichen Guͤtern laͤnger mit ſeines Brudern Kindern Wartislao vnd Bogißlao des Nahmens den Sechſten/ vnd ſeinem Bruder Wartislao V. zu ſitzen/ als drang er gar ſtarck auff die Theilung/ welche auch durch Graff Otten von Newgarten/ vnd andere Land- vnd Hoff-Rhaͤte dahin behandelt ward/ das Wartislao V. fuͤr ſein Drittentheil eine benante Sum̃ Geldes/ wie ſchon geſaget/ Jaͤhrlich gegeben/ vnd das uͤbrige Land Wolgaſtiſcher Pom̃eriſcher Regierung in zwey gleiche Theil von einander geſetzet ward.
Alſo bekamen die beyde Bruͤder Wartislaus vnd Bogißlaus des Nahmens die Sechſten das Theil/ darin Vſedom/ Wolgaſt/ Ruͤgen/ Strallſund/ Greiffswald/ Ancklam/ Demmin/ Bahrt/ Grimmen/ Tribbeſees/ Loyz/ von Demmin biß an die Schwyne/ gelegen iſt: Bogißlaus V. aber jhre Vater Bruder nam fuͤr ſich/ vnd ſeine Vier Soͤhne (dann er hatte zum andern mahl geheurathet/ vnd aus einem Braunſchweigiſchen Fraͤwlein Adelheit/ Grubenhagiſcher Linij/ noch vber beyde vorige Soͤhne/ Wartislaum VII.
vnd Barnimum V. gezeuget) Stargard/ Greifenberg/ Treptow an der Rega/ Cammin/ Wollin/ Belgard/ Newen Stettin/ Stolp/ Ruͤgenwalde/ den Biſchoff von Cam̃in vnd ſeine Prælaten.
Die Stadt Paſewalck aber/ wie auch Alt vnd New Torgelow vnd was jhnen ſonſt in der Vkermarck zuſtendig war/ iſt gemein geblieben.
woll fuͤnff Regierungen drinnen endlich geworden ſind.
Es haben aber die beyde Bruͤder Wartislaff vnd Bogißlaff/ des Nahmens die Sechſten/ ſich auch in vngetheileter Regierung nicht lang vergleichen koͤnnen/ ſondern jhren Antheil der maſſen von einander geſetzet/ das Wartislaff das Fuͤrſtenthumb Ruͤgen/ nebenſt den zugehoͤrigen Landſchafften/ vnd Bogißlaff das Hertzogthumb Wolgaſt vberkommen hat.
Ja es war noch daran nicht genug.
Dann als Bogißlaus V. deme der Hinter Pommeriſche Ort von Wollin biß an die Stolpe zugefallen war/ verſtarb/ vnd vier Soͤhne/ wie geſaget/ nachließ/ hat zwar der eine vnter denſelben Caſimirus V. von ſeinem Großvater Koͤnig Caſimiro in Polen/ von deme er erzogen war/ die Lande Dobrin vnd Braburg nebenſt etlichen Schloͤſſern erlanget/ vnd darauff Salomeam/ Hertzog Semovits von Maſow Tochter geheurathet/ aber er iſt bald hernach im Jahr mccclxxvij. als er das Schloß Slator in Groß Polen dem Koͤnige zu guthe belagerte/ im Sturme mit einem Steine zu todte geworffen/ vnd die Polen haben ſein Land/ ſo jhme eingereumet war/ wiederumb eingenommen.
Seine uͤbrige drey Bruͤder aber haben jhre Land ſolcher maſſen getheilet/ das Wartislaff VII. das letzte Hinter Pommern vom Gollenberge biß an die Stolpe; Bogißlaus VIII. der auch das Biſchoffthumb Cammin eine zeitlang verwaltet/ vnd Barnimb V. das Land/ ſo auff diſſeit dem Gollenberge gelegen iſt/ zu ſich nahmen.
Vnd alſo waren ſechs Regierungen in Pommeren; Die Stetiniſche/ die Wolgaſtiſche/ die Ruͤgianiſche/ vnd drey Hinter Pommeriſche.
Doch iſt die Wolgaſtiſche vnd Ruͤgianiſche Regierung nach wenig Jahren/ als Bogißlaus VI. ohne Erben im Jahr mcccxciij. verfallen/ wieder vnter einen Herren Wartislaum VI. gekommen/ vnd da dieſer fort des andern Jahrs nach dem Bruder aus dieſem Leben abgefordert ward/ blieben ſeine beyde Soͤhne Barnimus VI.
vnd Wartislaus VIII. jmmer in jaͤmptlicher Regierung.
A. C. 1377.
A. C. 1393.
Barnimus VI. war ein frewdiger Held/ vnd begab ſich nicht allein zu Waſſer/ vnd verderbete viele Schiffe im Nordſunde/ ſondern auch/ da er druͤber ſehr eingebuͤſſet/ vnd von den Luͤbeckern/ die nach Bergen wolten/ auff dem Meere eine Niederlage gelitten hette/ brachte er mit Fuͤrſt Balzern von der Werle ſeinem Schwager/ der ſonſt mit denen von Luͤnenburg vneinig war/ mm. Pferde zuſammen/ vnd fiel den Luͤbeckern in jhre Gebiet:
Ward aber druͤber hefftig verwundet/ vnd als er der Wunde wieder genaß/ vnd anheimb ſich begab/ mit der Peſtſeuche im Jahr mcdv. befallen/ die daßmahl ſehr vmb ſich fraß/ vnd ob er ſich wol zu der Jnngfrawen S. Marien im Dorffe Kenzen bey Bahrt/ da ſie nach falſchem Wahn der damahligen Aberglaubiſchen Kirchen ſolte gnaͤdig ſein/ gelobet hatte/ auch ſchon vnter wegens begriffen war/ ſo iſt er nichts deſto weniger in beſagtem Jahr geſtorben/ vnd hat zwey vnmuͤndige Herꝛlein Wartislaum IX. vnnd Barnimum VII. vnter der Vormundſchafft ſeines Bruders Wartislai VIII. nachgelaſſen.
Derſelbe iſt auch an der Peſte gelegen/ wie ſein Bruder/ aber er gelobete ſich an einen hoͤhern Ort/ nemlich nach Rom/ vnd da er/ ob wol nicht des geluͤbdes halben/ (dann ſonſt hette die Jungfraw Maria zu Kenzen ſo woll/ als der Bapſt vnd die Heiligen zu Rom helffen koͤnnen) dennoch durch GOttes Gnade wieder geſund war worden/ zog er zum andern mahl nach Rom.
Zum andern mahl ſage Jch.
Denn vor deme hater ſich mit ſeinem Vetter Wartislao VII. zum erſten mahl auff die Reiſe gemachet/ Kaͤyſer Wenceslaum/ vnd Koͤnig Sigißmundum nebenſt deroſelben Mutter/ Wartislai VII. Schweſter/ zubeſuchen/ vnd von dannen nach dem heiligen Grabe/ vnd in der Ruͤckreiſe auff Rom zu ziehen.
Vnd ob wol Wartislaus VII. in Hungern an einer ploͤtzlichen Kranckheit ſtarb/ ſo hat doch ſein Vetter die Reiſe gluͤcklich vollenzogen/ vnd vom Bapſt Vrbano VI. eine guldine Roſe erlanget.
Auff der andern Reyſe/ die er in ſeiner Kranckheit nach Rom gelobet/ iſt jhme noch eine guͤldine Roſe von Gregorio XII. verehret.
Welche er nebenſt der vorigen dem Cloſter Podagla/ als ein groß Heiligthumb/ ſchenckete.
Aber da die Leute anfiengen ſich dahin zu verloben/ hat ſie endlich Heinrich der Apt zerbrochen/ damit dem Aberglauben abgeholffen wuͤrde.
Es hat das Jahr vor ſeinem Ende Wartislaus VIII. noch eine Reyſe auff das Concilium zu Coſtniz im Jahr mcdxiv. verrichtet/ da er vor ſich vnd ſeine junge Vettere Barnimi VI. Soͤhne/ die Lehn empfangen hat.
Vnd weil er auff dieſen Reyſen Roloff Newkirchen zu einem getrewen Gefehrten vnd Auffwarter gehabt/ den er auch einmahl zum Geyſel vnterſetzen muͤſſen/ als er von einem Luͤtticher Edelman dc. Vngeriſche Guͤlden zur Nothturfft der Reyſe auffgenommen hette/ hat er jhme wegen ſolcher Trewe das Dorff Vorwercken verehret.
55. Barnimus VI.
vnd Wartislaut VII.
vnd VIII. tummeln ſich woll in der Welt herumb.
A. C. 1405.
A. C. 1414.
56. Gantz Vor Pommern/ ſo weit ſich die Wollgaſtiſche vnd Ruͤgianiſche Regierung erſtrecket/ kompt anff Wartislaum IX. A. C. 1425.
Seine beyde junge Soͤhne Suantiborus IV.
vnd Barnimb VIII. ſind vnter dem Regiment jhrer Mutter Agneß/ gebornen aus Nieder Sachſen/ mit jhren Vettern Wartißlao IX.
vnd Barnimo VII. Barnimi VI. Soͤhnen biß ins Jahr mcdxxv. in vngetheileten Guͤtern geſeſſen/ vnd Wartislaff hat im Jahr mcdxvij. in ſeinem vnd der ſaͤmptlichen Hertzogen zu Stettin vnd Pommern/ die zu Barth vnd Wollgaſt jhre Reſidentz hetten/ die Lehen zu Coſtnitz vom Kaͤyſer Sigismundo/ nebenſt ernewerung vñ beſtetigung aller vnd jeden Privilegien/ vnd caſſation vnd auffhebung aller Verſchreibungen vnd Verſetzungen etlicher Landſchafften/ ſo von jhren Vorfahren vnd Vettern ohne des Kaͤyſers Gunſt vnd Verhengnus moͤchten geſchehen ſeyn/ geſuchet vnd erhalten.
Darnach iſt die Theilung dermaſſen eingangen/ daß gemelte Bruͤder Ruͤgen/ Strallſunde/ Bahrt/ Grimmen/ vnd Tribbeſees bekamen/ vnd jhrem Vettern Wolgaſt/ Greyffswald/ Ancklam/ Demmin/ Vſedom/ vnd was deme anhaͤngig iſt/ lieſſen.
Zehen Jahr hernach/ nach deme jhre Mutter verſtorben/ haben ſie auch jhre Land alſo von einander geſetzet/ das Suantiborus Ruͤgen vñ Strallſund; Barnimb VIII. Bahrt vnd die andere Staͤdte bekommen.
Sind aber beyde/ wie auch Barnimus VII. ohne Erben verfallen. Barnimus VIII. iſt ſonſt ein tapffer Soldat geweſen/ vnd hat ſeinem Vetter Erico dem Koͤnige von Dennemarck/ Schweden vnd Norwegen getrewe Dienſte in den Kriegen wieder Hollſtein vnd Dennemarck geleiſtet; Suantiborus aber/ als ein frommer friedfertiger Fuͤrſt/ hat/ ſo offt er von Kriegen gehoͤret/ geantwortet/ Friede zum beſten:
Ein Faͤhnlein iſt mit geringer Muͤhe an eine Stande zu hefften/ aber ſchwerlich wieder davon zubringen.
Barnimb VII. hat ſeine Zeit mit Spielen/ Jagen/ vnd Saufen zugebracht.
Alſo iſt das gantze Vor Pommeren/ ſo weit ſich die Wollgaſtiſche vnd Ruͤgianiſche Regierung erſtrecket/ an Wartislaum IX. gekommen.
A. C. 1417.
57. Die gantze Wolgaſtiſche/ Rugianiſche/ Hinter- Pom̃erſche vnd Stetiniſche Regierung wird auff Erici II. Familij geerbet/ vnd zwar auff Bogislaum X. A. C. 1464.
Dieſer hatte drey Soͤhne:
Aber Chriſtophorus ſtarb jung; Ericus II.
vnd Wartislaus X. theileten nach jhres Vatern todte jhre Land vnter ſich/ vnd bekamb Ericus Wolgaſt; Wartislaus Ruͤgen.
Dieſer Wartislaus hette zwar zweene Soͤhne gezeuget/ als Suantiborum V. vnd Ertmannum.
Aber weil eine groſſe Peſte einfiel/ ſind nicht allein ſie beyde/ ſondern auch Otto III. der einige noch uͤbrige Hertzog von Stetiniſcher Linij im Jahr mcdlxiv. geſtorben.
Alſo iſt die gantze Wolgaſtiſche Ruͤgianiſche vnd Stetiniſche Regierung auff Erici II. Familij geerbet; Dann ob ſchon Wartißlaus X. da Ericus nebenſt drey jungen Herren geſtorben/ vnd nur noch ein Sohn Bogißlaus X. von jhme uͤberig war/ im hohen Alter zur andern Ehe ſchrit/ vnd ein Mechelburgiſch Fraͤwlein heurathete/ ſo iſt er doch nicht beerbet worden:
Vnd iſt alſo das gantze Land endlich auff Bogißlaum X. Erici II. Sohn gekommen.
Dann auch die drey Hinter Pommeriſche Regierungen vnter Barnimo V. Wartislao VII.
vnd Bogißlao VIII. ſich allgemach wieder in eins gezogen hahen.
Dann Barnimb iſt im Jahr mcdj. ohne Gemahl vnd Kinder mit Todte abgegangen; ſonſten ein guter Krieges Fuͤrſte/ der ſich in beſtallunge beym Koͤnige von Polen eingelaſſen hat.
Vnd alſo verfiel ſein Land an Bogißlaum VIII. vnd Ericum I. welcher ein einiger Sohn war Wartislai VII. der neun Jahr fuͤr Hertzog Barnimb ſeinem Bruder auff der Reyſe nach dem heiligen Grabe zu Zenderin in Hungern geſtorben/ vnd begraben war.
A. Ch. 1401.
58. Bogislaus VIII vnd ſein Sohn
Bogißlaus VIII. ward anfaͤnglich zum Biſchoff zu Cammin erwehlet.
Aber er hat endlich Ehelich zu werden ſich belieben laſſen/ vnd hat Fraͤwlein Sophiam/ Procopij Margrafen zu Maͤhren Tochter/ geheurathet/ welche eine ſehr kluge vnd maͤſſige Matron geweſen/ die auch in jhrem hoͤhiſten Alter/ als jhr das Geſicht bloͤde/ vnd ſie zum Naͤhen vnd Sticken vntuͤchtig geworden/ nie die Knuͤtte von jhren Haͤnden geleget/ wie davon vnſere Chronicken zuſchreiben wiſſen.
Jhre Reim/ den ſie ſtets im Munde gefuͤhret/ iſt mercklich:
Bogißlaus IXI bekommen mit dem Stifft Cammin/ vnd mit Nicolao/ Magno vnd Siegfrido den Biſchoffen zuthun/ vnd ergehet druͤber wider ſie Bann vnd Acht.
Nicht beten/ gern ſpatzieren gehn/ Offt im Fenſter vnd vorm Spiegel ſtehn/ Viel geredet/ vnd wenig gethan/ Mein Kind/ da iſt nichts Fettes an.
Weil aber jre Herꝛ etliche Stiffts Schloͤſſer vñ Staͤdte/ ſo von den vorigen Biſchoffen verſetzet waren/ wider frey machete vñ einloͤſete/ als wolte er dieſelbe dem folgenden Biſchofe Nicolao Bock nicht ehe abtreten/ biß er wegen ſeines außgelegten Geldes befriediget were.
Aber der Biſchoff wolte/ alles Vorbringens vngeachtet/ die Stifftiſche Guͤter ſchlechter dinge wieder haben/ vnd erklaͤrete deßwegen ſeinen eigenen Patronen vñ Fuͤrſten in den Bañ.
Der Hertzog/ nach eingelegter appellation zum Bapſt/ fiel dagegen dem Biſchoff ein/ vñ thaͤte jm allenthalben groſſen Schaden/ dz er auch endlich bewogen ward/ das Biſchoffthumb zuvber geben/ vnd ſich in den Preusſiſchen Orden zuſchreiben.
Nichts deſto weniger fuhr der drauf folgende Biſchoff Magnus/ geborner Hertzog von Niederſachſen/ fort/ die vorenthaltene Guͤter zu forderen/ vnd erlangete von des Bapſtes Abgeſandten Johan de Opiz ein Vrtheil fuͤr ſich.
Der Hertzog aber berieff ſich auff das kuͤnfftige Concilium/ das im Reich/ vnd zwar zu Coſtnitz ſolte gehalten werden/ vnd begab ſich vnter deſſen zum Koͤnige in Polen/ ließ ſich tapfer wieder die Ordens Herren gebrauchen/ erlangete auch deſſenthalben wegen auffgewandten Kriegskoſten etliche Staͤdte vnd Schloͤſſer/ die jhme ſtarck verbriefet vnd verſiegelt ſind.
Da aber das Concilium zu Coſtnitz gehalten ward/ begab ſich der Biſchoff in Perſon dahin/ halff den vnſchuldigen Huſſen/ vnd Hieronymum von Prage zum Fewr verdammen/ vnd erhielt ſo viel/ das Johan de Opizen Vrtheil beſtetiget/ vnd der Hertzog in die Gerichts Vnkoſten verdammet ward.
Ehe aber ſolch Vrtheil ergieng/ verſtarb der Hertzog im Jahr mcdxiv. vnd da ſein Sohn Bogißlaff IX. mit der Mutter ſich drin von den Vrtheils Faſſern beſchweret befunden/ vnd deßwegen demſelben ſich nicht gemeß bezeigeten/ erhielt der Biſchoff beym Bapſt/ das der junge Printz mit der Mutter in den ſchweigenden vnd aggravaten Bann gethan ward.
Weil ſie aber in der feſten Meinung beſtunden/ das jhnen Vnrecht wiederfuͤhre/ als haben ſie xvj.
Jahr ſolchen Bann erlitten/ vnd jhn nichts geachtet.
Derowegen hat Biſchoff Siegfried Bock/ der Biſchoff Magno gefolget/ auff dem Concilio zu Baſel erhalten/ das der vorige Bann ernewert/ vnd dem Hertzogen bey der Acht geboten ward/ dem außgeſprochenen Vrtheil folge zu leiſten.
Endlich iſt durch Vnterhandlung Koͤniges Erici aus Dennemarck ein gewiſſer Vertrag zwiſchen dem Hertzogen vnd Biſchoff auffgerichtet/ das dem Stifft etliche Staͤdte vnd Schloͤſſer wieder eingereumet ſein/ etliche aber der Hertzogdes Vnkoſtens vnd Schadens halben/ den das Capittul ſeinem Vater wieder zuerſtaten zugeſaget hette/ behalten hat.
Dieſer Bogißlaus IX. iſt ſonſt ein verſtaͤndiger Fuͤrſt vnd tapfer Krieges Fuͤrſt geweſen/ wie er denn auch ſeinem Vetter Koͤnig Erichen in den Kriegen wieder Holſtein/ vnd die Sceſtaͤdte getrewen Beyſtand geleiſtet hat/ auch dannenher/ da gemelter Koͤnig ſeine drey Koͤnigreiche abgetreten/ den Daͤhnen zum Koͤnige wiederumb vorgeſchlagen iſt: Dieſelbe haben aber inſonderheit darumb jhn anzunehmen bedencken getragen/ weil von jm hiebevorn Bañ vnd Acht in Wind geſchlagen war.
Endlich iſt er im mcdxl. Jahr ohne Mañes Erben verſtorben.
Seine Tochter Sophia ward an Hertzog Ericum II. Bogißlai X. Vater verheuratet.
Sein Land aber ererbete Koͤnig Erich/ der noch faſt xx. Jahr in Hinter Pommeren loͤblich vnd wol regierete/ nach deme er ſich ſeiner drey Koͤnigreiche geeuſſert.
A. Ch. 1414.
A. C. 1440.
Dieſer Koͤnig Ericus war Wartislai VII. vnd Mariæ/ gebornen aus Mechelburg Sohn.
Dieſe ſeine Mutter ward fruͤezeitig auff der Witwen Stuel geſetzet/ weil jhre Herre auff der Reiſe nach dem gelobten Lande in den beſten Jahren hingeriſſen war/ vnd war eine Tochter Hertzog Heinrichs zu Mechelburg/ vnd Fraw Jngelburg/ die Koͤniges Waldemari III. zu Dennemarck Tochter/ vnd der maͤchtigen Koͤnigin Margareta Schweſter war.
Derowegen/ da ſie einmahl luſt gewan/ jhre Mutterſchweſter die Koͤniginne Margaretam zu beſuchen/ namb ſie vmbs Jahr mccclxxxij. jhren jungen Printzen/ etwa von xiv. Jahren/ ſonſt wol vnd ſchoͤn erwaſchen/ aber noch beſſer erzogen/ mit ſich.
Welcher daran ſeiner Groß Mutter Schweſter/ der Koͤnigin/ dermaſſen gefiel/ das ſie jhn nicht wider von ſich laſſen wolte/ ſondern jhm zum Sohne annamb/ auch den Reichs Raͤthen dermaſſen angenehm machete/ das ſie jhn im Jahr mcccxcvj. zum Koͤnig erwehleten.
59. Ericus I ein Hertzog in Hinter Pommern Wollgaſtiſcher Linij/ wird ein maͤchtiger Koͤnig dreyer Koͤnigreiche in Schweden/ Dennemarck vnd Norwegen.
A. C. 1382.
A. C. 1396.
Hochgemelte Koͤnigin Margareta hette von jhrem Vater Waldemaro III. das Koͤnigreiche Dennemarck erobert/ von jhrem Ehewirt Koͤnig Haquino/ der aus Koͤniglichem Schwediſchen Stamb entſproſſen/ vnd zum Koͤnige in Norwegen erwehlet war/ bekam ſie nach ſeinem vnd jhres Sohns Olai Todte das Reich Norwegen/ vnd ward endlich/ durch eine eintraͤchtige Wahl der Schweden/ wider Koͤnig Magnum Smech vnd Albertum/ gebornen Hertzog von Mechelnburg/ die mit einander in den Haaren lagen/ zu einer Koͤnigin in Schweden/ als die Haquini/ des rechten Erben zur Cron Schweden/ Witwe war/ erkohren vnd beſtetiget.
Alle dieſe drey Koͤnigreiche brachte die kluge Daͤhniſche Semiramis/ wie alſo die Margareta genant ward/ auff vnſern Pommeriſchen Ericum.
60. Koͤnig Erich will die jhme vertrawete Reiche vermehren/ vnd mus deßwegen groſſe Kriege mit den Hollſteinern fuͤhren.
Derſelbe ſchlug am Tage ſeiner Kroͤnung aus allen dreyen Koͤnigreichen cxxxiij. zu Ritter/ wolte auch alsfort/ auff Rhat der alten Koͤnigin/ ſeinen guten Willen/ die jhme vertrawete Reiche zuvermehren/ mit einer anſehenlichen Proba beweiſen/ vnd das Hertzogthumb Schleßwig/ das Gerardus der Graff von Hollſtein biß daher von Koͤnigin Margareta zur Lehen empfangen hette/ nach deſſen Todte/ wiederumb an die Cron bringen/ vorgebende/ es were demſelben auff ſeine Perſon vnd nicht ſeinen Erben/ als ein Perſonal/ vnd nicht Real Lehnguth/ verlehnet.
Wie er nun gemeltes Hertzogthnmb einziehen wolte/ weil Gerardi Erben innerhalb Jahres friſt die Lehen nicht geſuchet/ ſondern ſich vielemehr zur Wehre wieder den Lehensherren geſetzet hetten/ entſtand daruͤber ein groſſer langwiriger Krieg/ darin bald die Hollſteiner mit jhrem Anhange vom groſſen Herren vnd Fuͤrſten/ bald die Daͤhnen/ wor ſie konten/ jhrem Widerpart Schaden zufuͤgeten.
Luͤbeck ſtand erſtlich auff des Koͤniges ſeiten/ weil durch denſelben der alte Rath/ den etliche Auffruͤhriſche abgeſetzet hetten/ wiederumb an vorige Stelle geſetzet war.
Vnd die ſaͤmptliche Seeſtaͤdte/ gegen welche er ſich zu jederzeit als ein Freund bezeiget hette/ macheten im Jahr mcdxvij. ein ſtarck Verbundnuß mit jhme/ vnd ward die Sache zwiſchen Dennemarck vnd Hollſtein bald durch Commiſſarien/ bald bey dem Kaͤyſer/ auch gar bey dem Bapſte eroͤrtert.
Cranz. lib. 8. Dan. cap. .
& lib. 10. Vand. cap. 17. & lib. 10. Sax. cap. 26. & ſeqq. Pontanus lib.
9. rer. Danic.
A. C. 1417.
Da dann Koͤnig Erich auff keiner vnrechten Sache befunden iſt:
Denn er erlangete endlich ein guth Vrtheil vom Kaͤyſer/ von welchem die Hollſteiner an den Bapſt appelliret haben.
Jn ſolcher wehrenden Vnruhe/ hat er im Jahr mcdvj. Philippam Koͤnigs Henrici aus Engelland (andere ſagen Johannis aus Portugall) Tochter ſich zu Lunden beylegen leſſen/ vnd mit jhr ein groß Heurathgeld/ wie die Schwediſche Amales ſagen/ vnd zwar/ wie in vnſern Chronicken iſt/ einen Pfennig bekom̃en/ der auff eine Toñe Goldes geſchetzet iſt.
Folgendes im Jahr mcdxv reiſete er auff das Conciliũ zu Coſtniz zu Kaͤyſer Sigißmund/ ſeinen naheverwandten Oheimb/ zuverſuchen/ ob der Zwiſt zwiſchen jhme vnd den Hollſteinern koͤnte beygeleget werden/ von welcher Reyſe doch Pontanus nichtes ſchreibet.
Nach etlichen Jahren begab er ſich noch einmahl auff die Reyſe/ kam erſtlich im Jahr mcdxxiv. in ſein Vaterland/ ſeine Pommeriſche Vnterthanen zu beſuchen:
Von dannen zog er in Hungern zum Kaͤyſer/ vnd weil er ſich wegen eines groſſen Blutſtuͤrtzens/ ſo auff Fehmeren geſchehen war/ gar nach Jeruſalem/ vnd zu dem heiligen Grabe gelobet hette/ als reiſete er auff Venedig durch Hungeren/ ſetzete ſich zu Schiffe/ vnd bezahlete ſein Geluͤbde.
Were aber faſt daruͤber in euſſerſte Vngelegenheit gerathen.
Dann es war ſein Contrafeyt vorhin einem vornehmen Saracenen zugeſand/ der jhn/ als er ſich fuͤr einen gemeinen Auffwarter eines andern außgab/ an die Seyte zog/ vnd jhme ſein eigen Bilde mit ſolchen Worten zeigete/ dadurch er zuverſtehen gab/ wie man woll wuͤſte/ das er ein Herꝛ vber drey Koͤnigreiche were.
Aber dieſem Menſchen iſt das Maul mit etlichen Ducaten geſtopffet/ das er nicht weiter auſſagete/ was er wuͤſte/ vnd Koͤnig Erich iſt geſund wie der anheim gekom̃en.
6. Koͤnig Erich iſt auff keiner vnrechten Sache befunden/ heurathet Philippã des Koͤniges aus Engelland Tochter/ reiſet zum Kaͤyſer vnd zum heiligen Grabe/ bekompt drauff mit den Seeſtaͤdten zuthun/ vnd verſuchet es vergebens an Strallſund.
A. C. 1406.
A. C. 1415.
A. Ch. 1424.
Mittlerweile wenden ſich die ſaͤmptliche See- Staͤdte von jhme zu den Hollſteinern/ vnd entſagen jhme feindlich.
Was aber hieruͤber fuͤr groß Vngemach in Neun Jahren/ von mcdxxvj. an zurechnen/ beyden Parten zugewachſen/ wie auch druͤber faſt allenthalben in den Staͤdten zwiſchen Rhat vnd Gemeine Vnruhe vnd Auffruhr entſtanden/ vnd wie die See Raͤuber/ ſo man balde Vitallien Bruͤder/ bald Linckendelers nennete/ groſſen Schaden vberall in der Seegethan/ mag man beym Cranzio vnd andern leſen.
Philippa die Koͤnigin hat einmahl im Jahr mcdxxix. jhren guten Willen jhrem Herren zubeweiſen/ auff jhren eigenen Vnkoſten/ viele Schiffe/ (etliche ſagen wol von lxxx.) wider die Stadt Strallſund geſand/ jhre Schiffe zuverderben.
Welches auch wol geſchach:
Als aber wegen Windes die Daͤhniſche Schiffe nicht wieder zu ruͤcke koͤnten/ vnd am Strand gehalten wurden/ vnd etliche Luͤbiſche vnd Wißmariſche Schiffe vnter des vor den Sund ankamen/ ſetzeten ſich die Sundiſche Buͤrger/ auff hurtige anmahnung jhres Burgermeiſters Johan von der Lippe/ auff ſolche vnd noch andere vij. Schiffe/ die nicht verbrand waren/ griffen die Daͤhnen/ ſo in groͤſſer menge waren/ an/ brachten ſie auff die Flucht/ vnd bekamen ccc. gefangen/ wie Pontanus zeuget.
Muſten gleichwol auch ein Vngluͤck dabey haben:
Denn ſie hatten ein groß Schiff dem Feinde abgewonnen/ vnd darauff viele Edelleute/ vnd vnter jhnen den Hauptman Curt vom Hagen gefangen.
Solches Schiff gaben ſie Zehen jhren Buͤrgern zu bewahren.
Aber ſo bald die Schiffer drin in den Raum kamen/ nahmen die Gefangene jhre Faͤnger gefangen/ vnd lieffen damit nach Copenhagen zu.
Endlich machen zu erſt die Roſtocker/ hernach die Sundiſche/ vnd endlich die uͤbrige Seeſtaͤdte mit dem Koͤnige Friede.
A. C. 1426.
A. C. 1429.
Aber damit hette er noch nicht Friede:
Dann weil er in ſo langwirigen Kriegen/ die er allein der Daͤhnen halben fuͤhrete/ in Perſon in Schweden nicht ſein koͤnte/ wie fleiſſig auch die Reichs Raͤthe in ſolcher Cron drumb anhielten/ daruͤber denn die Reichsſachen beſtecken blieben/ als iſt ein groſſer Vnwill wider jhn daſelbſt entſtanden.
Er hat zwar einmahl die Koͤnigin Philippam/ aller Vngelegenheit vorzubawen/ mit etlichen Raͤthen hinein geſchicket:
Aber da dieſelbe eines theils Sachen vnd Maͤngel zur Richtigkeit brachte/ das uͤbrige aber zu des Koͤniges Ankunfft verwieß/ ſtarb ſie im Jahr mcdxxx. Auff jhren Todt erfolget ein groſſer Auffſtand in Schweden/ vnd wird Erico uͤbel nachgeredet/ das er nicht perſoͤnlich komme/ das er die Schloͤſſer vnd Aempter mit Teutſchen vnd Daͤhnen beſetze/ das er viele Schatzungen wegen des Hollſteiniſchen Krieges durch Jeſſen Erichſon/ einen Daͤhnen/ den er zum Stadthalter in Schweden verordnet hette/ dem Reiche auffbuͤrde.
Jn ſolchem Tumult iſt einer aus anſtifftung der Geiſtlichen/ wie man aus Johanne Magno ſiehet/ mit Nahmen Engelbrecht/ von den Darle Karlen zum Gubernatoren auffgeworffen/ welcher wol xxx. Schloͤſſer in ſeine Gewalt brachte/ vnd mit Huͤlffe der Vornembſten im Lande des Koͤniges Haupt: vnd Amptleute allenthalben verjagete.
Vnd ob wol der Koͤnig ſich ſolche Vnruhe zu ſtillen/ mit einem anſehenlichen Volck zu Schiffe ſetzete/ ſo iſt er doch daßmahl durch einen Sturmwind/ darin er auch in Lebensgefahr gerieth/ daran behindert/ vnd von gemeltem Engelbrecht zu Stockholm eine Zeit lang/ als belagert/ gehalten worden.
Es iſt auch wol zwiſchen dem Koͤnige vnd den Reichs Rhaͤten im Jahr mcdxxxv. ein Vertrag auffgerichtet/ vnd gemelter Engelbrecht von Magno Benedicti mit einem Beil erſchlagen worden.
Aber daruͤber iſt nur die Vnruhe groͤſſer geworden/ weil Carolus Canutus ein Finlaͤnder/ vnd Ericus Picke/ vnd Chriſtianus Nicolai/ vnd Nicolaus Stenonis ſich vmb die obriſte Stelle im Reich Schweden zancketen/ vnd jhres Koͤniges Hoheit gantz zu ruͤcke ſetzeten.
62. Koͤnig Erich wird von Schweden ſo wol/ als Daͤhnen ange-
feindet/ zeucht drumb aus den Reichen hinweg/ vnd/ da er in vielen dingen wider Billigkeit beſchuldiget wird/ weiß er ſeine Vnſchuld wol handzuhaben/ vnd an den Tag zubringen.
A. C. 1430.
Job.
Magn. l. 22. cap. 1.
A. Ch. 1435.
Jmgleichen haben auch die Daͤhnen/ fuͤr welche doch der Hollſteiniſche Krieg angefangen war/ vnterſchiedliche Beſchwerungen angezogen/ als daß das Reich durch langwierige Kriege außgemattet/ vnd die Haͤuſer vnd Empter mit Teutſchen beſetzet wurden/ das auch der Koͤnig anderweit nicht heurathen wolte.
Die rechte wahre Haupt beſchwerungen/ ſagen vnſere Chronicken/ waren dieſe/ das der Koͤnigſcharffe Juſtitia hielt/ vñ ſo wol/ wider hohes/ als niedriges ſtandes Perſonen/ vnparteylich Recht/ ohne anſehen der Perſon/ ergehen ließ:
Welche Beſchwerung ſie doch nicht oͤffentlich anziehen duͤrfften.
Der Koͤnig war ein Großmuͤtiger/ vnd nicht ein Ja- Herꝛ/ wie er ſelbſt pflag zu ſagen/ achtete mit der zeit/ als ein alter Herꝛe/ der Eitelkeit dieſer Welt nicht/ vnd war der groſſen Sorgfaͤltigkeit muͤde/ die er biß daher getragen hette/ weil er auch keine Erben hette/ denen er dieſe Reiche laſſen koͤnte/ vnd vielleicht von ſeiner Matreſſe Cæcilia/ die er ſehr liebete/ vnd die jhn nach jhren Willen lencken konte/ zu ruͤcke gehalten/ zu der andern Ehe ſich nicht bereden ließ/ derowegen als jhme etliche Artickul von ſeinen Vnterthanen fuͤrgeſchrieben worden/ die er eingehen vnd verſiegelen ſolte/ wolte er ſich keines weges dazu verſtehen/ ſondern ſetzete ſich zu Schiffe/ ſiegelte anfaͤnglich in Gottland/ vnd von dannen auff Dantzig in ſein Pommeren/ da er Landes genug hette/ ſein Alter in Ruhe zuzubringen/ vnd der vndanckbahren Welt muͤſſig zugehen.
Vnd ob wol die Schweden ſo wol/ als die Daͤhnen/ wie auch die Luͤbecker vnd andere Seeſtaͤdte/ vnterthaͤnigſt durch anſehenliche Bottſchafften fleiſſig anhielten/ das er ſich wiederumb in die Reiche/ darin ſich beſchwerliche Auffruhr erregte/ verfuͤgen/ vnd denſelben mit ſeiner Jegenwart troͤſtlich ſein wolte/ ſo hat er doch ſeine Vnvermuͤgenheit Alters halben fuͤrgeſchurtzet.
Nichts deſto weniger faſſete er endlich/ jhrem begehren in etwas ein genuͤgen zu thun/ den Schluß/ ſetzete ſich zu Schiffe/ vnd kam mit herꝛlichem Comitat in Gottland an/ erforderte auch die Hertzogen aus Pommern vnd Wolkgaſt zu ſich/ vnd als ſie mit mm.
Mann ohne das Schiffvolck ankamen/ gieng er damit vmb/ weil er der Regierung muͤde war/ Hertzog Bogißlaũ IX. ſeinen Vetter/ wie ſchon geſagt/ an ſeine ſtaͤte zu ſetzen:
Aber weil derſelbe des Bapſtes Bañ in den Wind geſchlagen hette/ wolte er den Prælaten nicht gefallen.
Der Koͤnig ſiegelte von Holland auff Copenhagen/ ward aber durch den Wind an das Land Ruͤgen verſetzet/ da dann eine ſtattliche Legation zu jhme ankam/ durch welche die Reichs Raͤthe vnd Prælaten ſich erboten/ jhme allen ſchuldigen Gehorſamb zu leiſten/ aber alſo/ das ſie ſich zu keinem andern Koͤnig/ den er bey ſeinem Leben neben ſich ſetzen wolte/ verſtehen koͤnten.
Aus dieſem anbringen verſtand er/ als ein verſtaͤndiger kluger Herre woll/ was er weiters zuvermuthen hatte/ vnd wolte ſich zur Ruhe wiederumb in ſein Hinter Pommern begeben/ der Wind aber ſetzete ſich jhme mit einem groſſen Sturm gar entgegen/ darin er in groſſe Lebens gefahr kam/ vnd wol xij. Schiffe verlohr/ vnd ward er in Zeeland getrieben/ da er den Winter uͤber auff dem Hauſe Werdingsburg verbleiben muſte.
An dieſen Ort ließ er die Reichs Raͤthe zu ſich erfordern/ legete jhnen vernunfftige Vrſachen fuͤr/ warumb jhm/ die Reiche laͤnger zu verwalten/ bedencklich fiele/ vnd hielt nochmahlen wegen ſeines Vettern Bogißlai an/ denſelben zur Cron zu beforderen.
Aber ſie wandten jhres Reichs Gerechtigkeit fuͤr/ das es ein frey Wahl Reich were/ vnd baten jhnen die Macht/ einen Koͤnig zu erwehlen/ frey zulaſſen/ ſo wolten ſie wiſſen/ wie ſie ſo wol des Koͤniges/ als des Reichs geruheten.
Alſo nam er ſeinen Abſcheid von den Reichs Raͤthen mit gutem Willen/ vnd ſiegelte im Jahr mcdxxxix. mit fuͤnff Schiffen wiederumb in Pom̃eren/ von welchen jhme abermahlen zwey mit groſſem Gute durch einen Sturmwind vntergangen ſeyn.
Das iſt noch wol eine Heroiſche That/ vñ denſelben/ was Diocletianns/ Maximianus/ Carolus V. vnd andere in uͤbergebung jhrer Reiche gethan haben/ wo nicht fuͤrzuziehen/ doch wol zuvergleichen.
Doch davon wil ich andere vrtheilen laſſen.
Alſo iſt zwar Koͤnig Erich mit gutem Willen von ſeinen Vnterthanen/ denen er bey xlij. Jahr anfaͤnglich nebenſt Koͤnigin Margareta/ hernach allein/ vorgeſtandẽ war/ abgezogen.
Aber dieſelbige fuhren drauff zu/ vnd erwehleten Pfalzgraff Chriſtophorum ſeinen Schweſter Sohn nach ſeinem Abzuge.
Er aber behielt nichts deſto weniger die Jnſul Gottland vnd Wißburgk/ darin fuͤr ſich/ bis auff Koͤniges Chriſtiani I. Zeiten/ deme er ſie endlich/ als ſich ſo wol die Schweden/ als die Daͤhnen/ mit groſſem Kriegesheer drumb bewuͤrben/ guthwillig abtrat.
A. C. 1439.
Joh. Meurſij. lib. 1. hiſt. Dan. A. C. 1448.
Dieſes alles habe ich etwas weitlaͤufftiger außfuͤhren wollen/ weil ich weiß/ das Johannes Magnus vnd andere Scribenten gar zu parteyiſch von vnſerm Hertzogen/ vnd jhrem geweſenen Koͤnig Erich reden.
Cranzius nennet jhn einen rechtſchaffenen Fuͤrſten:
Vnd Koͤnig Chriſtophorus giebet bey gemeltem Crantzio den Daͤhnen alle Schuld/ das ſich Koͤnig Ericus des Reichs geeuſſert habe.
Vnd da verbleibet es wol dabey.
Vnd ob woll jhme etliche vnter den Daͤhnen nachredeten/ als wenn er die Reichs Schaͤtze ſolte mit ſich in Pommern gefuͤhret haben/ ſo haben doch ſolches alsfort andere widerleget/ vnd dargethan/ das alles/ was er nach Ruͤgenwalde gebracht hat/ ſein eigen geweſen ſey/ deſſen er nichts bey der Cron gefunden habe.
Vnd was war es denn ſo groß/ das er herauß fuͤhrete?
Ein Jeſus Bilde/ vnd Monſtranz von Golde:
xij.
Apoſtel von Siber:
Ein gantz Einhorn/ deſſen noch ein ſtuͤcke bey vnſerm letzten Fuͤrſten geſehen iſt:
Der groſſe guͤlde Pfennig/ den er zum Brautſchatz mit bekom̃en hette:
Eine guͤldene Gans/ die er fuͤr das Seinige hette machen/ vnd im Schloß Wartenburg fuͤr einen Wetterhanen auff den thurn ſetzen laſſen.
Jch meine ein Koͤnig dreyer Koͤnigreiche hette in xlij. Jahren noch wol ein groͤſſers verdienet.
Aber diß hat er nicht verdienet/ ſondern war ſein eigen/ vnd von dem Seinigen gemacht.
Man leſe beym Pontano hochgemelten Koͤniges Verantwortſchrifft an etliche Reichsſtaͤnde/ darin er beweiſet/ dz er die Daͤhniſche Rechte vnd Privilegia keines weges geſchwaͤchet/ noch jhre Feſten vnd Schloͤſſer einem Frembden eingehaͤndiget habe.
Vñ ob wol Hertzog Bogißlaff aus Pom̃ern nebenſt jhme auff die Gerichte vñ Schloͤſſer acht gehabt/ vnd einer oder der ander von ſeinen Blutsverwandten etwa ein Schloß zuverwalten einbekommen hette/ ſo were ſolches mit Vorwiſſen des gantzen Reichs Raths geſchehen/ vnd gemelter Hertzog nebenſt den andern were nicht fremb/ ſondern ſein naher Vetter/ vnd hette ſich vmbs Reich wol verdienet gemacht.
Weiters behauptet er/ das durch jhn die drey Reiche nicht getrennet/ ſondern dz Band der Einigung jederzeit geſucht were/ vnd das die ware Vrſache aller Trennungen auff die vnruhige Koͤpffe in Dennemarck zu werffen ſey/ welchen den auch zuzuſchreiben ſey/ ſo ein Vngluͤck in den Hollſteiniſchen Kriegen/ vnd ſonſt/ mit vntergeloffen were:
Er habe jederzeit gehandelt/ wie ers zu thun auff ſich genom̃en/ ſey aber endlich nit gnugſamb von ſeinen Vnterthanen verſichert geweſen.
Vnd drumb ſey jhme mit nichten einige Vnruhe im Reiche zuzumeſſen.
Was die Kleinodien belanget/ die er habe/ ſolten ſie ja gedencken/ das er von Kindesbein auff das Koͤnigreiche verwaltet/ vnd das nunmehr xxx.
Jahre verfloſſen weren/ da er ein reiches Koͤnigliches Fraͤwlein geheuratet/ vnd alſo zum Zierde ſeines Hauſes etwas koſtbahres hette koͤnnen machen laſſen.
Were dennoch erboͤtig/ alles/ was er bey ſich hette/ beſichtigen zulaſſen/ vnd ſo etwas mit der Crone Dennemarck/ vnd nicht ſeinem oder ſeiner Gemahlin Wapen gezeichnet were/ ſolches herauß zugeben.
So man aber dergleichen nichts bey jhm finden wuͤrde/ ſehe ja die gantze Welt/ das jhme groß Vnrecht wiederfuͤhre.
Er hette die Einkommen des Reichs zu jederzeit dermaſſen berechnet/ das er von dem Seinigen mehr hinzu geleget/ als davon zu ſeinem Nutzen verwendet.
Vnd da er endlich ſich des Reichs geeuſſert/ habe er ſolches zu deſſelben frommen gethan/ das ſie in ſich ſchlugen/ vnd an ſtat jhres uͤbelgefaſſeten Vnwillens gebuͤhrliche Ehre jhme bezeigeten.
Gleichwol habe er die Empter allenthalben ſo beſetzet/ das dem Reiche in ſeinem Abweſen kein Schade zuwachſen koͤnne/ vnd behalte annoch einen guten Willen/ wie zu jederzeit/ gegen ſie/ als ſeine Vnterthanen/ vnd ob ſie wol nunmehr mit den Gedancken vmbgehen/ wie ſie ſeinen Schweſter Sohn/ Chriſtophorum aus der Pfaltz/ zum Koͤnigreiche erheben moͤgen/ ſo wolle er ſeine gerechte Sache erſtlich Gotte/ hernach dem Bapſt/ Kaͤyſer vnd allen Chriſtlichen Fuͤrſten/ Herren vnd Republiquen vnter Augen legen/ vnd daruͤber vrtheilen laſſen.
Cranz. lib. 8. Vand. cap. 2. & lib. 8. Dan. c. 21. & 25.
Pontanus lib. 9. rar.
Dan p. 613.
Ob aber wol Koͤnig Ericus dieſes alles warhafftig hat behaupten koͤnnen/ ſo wil dennoch Pontanus ſelbſt jhme an zweyen oͤrtern beymeſſen/ vnd Schuld geben/ als wann er der erſte were/ der die Jnſul Ruͤgen/ als ein Lehen/ von der Cron Dennemarck abgeſondert/ vnd ſie ſeinen Vettern den Hertzogen von Pommern mit des Reichs Schaden eingereumet hette:
Welches warlich gemelter Pontanus nicht geſchrieben hette/ wenn jhme das bekand were geweſen/ was wir droben vom Lande zu Ruͤgen vorgebracht haben.
Ruͤgen war ſchon lange zeit vor Koͤnig Erico den andern Pommeriſchen Laͤndern incorporieret/ vnd ward von Kaͤyſ. Mayt. zu Lehen getragen:
Wie hat es denn der Cron Dennemarck Lehen/ auſſer etlichen wenig oͤrtern/ da Dennemarck an- noch eine Gerechtigkeit innen hat/ ſein koͤnnen/ inſonderheit weil ſich die Ruͤgen von der Daͤhnen Bottmeßigkeit/ dero ſie ſich durch Kriegesmacht eine zeitlang anmaſſeten/ ſchon lange zuvorn loß gewircket/ vnd mit den Pommeriſchen Hertzogen eine Erbeinigung auffgerichtet hetten.
Pontanus lib.
9. rer. Danic.
ad ann. 1438.
Item in Chorogr.
Dan. deſcript.
Nun dieſer redliche fromme/ auch gelarte Koͤnig/ wie das aus dem Lateiniſchen Daͤhniſchen Chronico zuſehen/ daß er von den Koͤnigen in Dennemarck ſelbſt verfertiget hat/ als er noch xx.
Jahr zu Ruͤgenwalde in guter Ruhe ſein Leben biß in das lxxiij. Jahr ſeines Alters zugebracht hette/ vnd nunmehr ſterben ſolte/ hat er alle ſeine Barſchafft Bogißlai IX. Tochter Sophiæ/ welche er ſeinem Vetter Erico II. Hertzogen zu Wolgaſt/ beygeleget hette/ als ſeiner naͤhiſten Erbin/ vnd jhrem Herren Erico II. vberlaſſen.
Aber Ericus wolte damit nicht zu frieden ſein/ ſondern auch das gantze Erbland des Koͤniges alleine haben/ vnd ſo wol ſeinen Bruder Wartislaum IX. der Ruͤgen vnd Barth ein hette/ als den Stetiniſchen Hertzog Ottonem III. die ſich auch des Erbes anmutheten/ außſchlieſſen/ wie er denn auch/ noch bey Lebenszeiten Koͤnigs Erichs/ etliche demſelben zugehoͤrige Flecken einzunehmen/ ſich vnterſtand:
Aber Koͤnig Erich iſt dermaſſen vber jhn erzuͤrnet geworden/ das er in groſſem Vnmuth außgeſaget/ er were ſein Erbe nicht/ ſondern Hertzog Otto von Stettin.
Da er nun im Jahr mcdlix. mit Todte abgieng/ iſt alsfort zu Ruͤgenwald von Erico II. ein Landtag gehalten worden/ darauff/ nebenſt denen auß den Prælaten vnd Ritterſchafft/ New Stargard/ Greiffenberg/ Treptow/ Stolp/ Ruͤgenwaldt/ Schlawe vnd Belgard durch jhre abgefertigete erſchienen/ vnd jhme die Verweyſung oder das Regiment in dieſen Landen zu Pom̃ern aufftruͤgen/ die Schloͤſſer Sazig/ Ruͤgenwalde/ Belgard vnd Zanow aber Albrecht dem Grafen von Eberſtein/ vnd Claus von dem Borne vnd Beſpueck Rameln ſolcher geſtalt vberantwortet haben/ ob Hertzog Wartißlaff X. Erici Bruder/ oder Otto III. ſein Vetter jhre Zuſprache an dieſes Land mit Recht verfechten wuͤrden/ das man alsdann/ nach deme der Außſpruch durch die Landſtaͤnde nach jhren Rechten fallen wuͤrde/ mit ſolchen Emptern vnd Schloͤſſern verfuͤhre.
Darauff hat gemelter Ericus der Landſchafft gewiſſe Privilegia ertheilet/ die ferner erweitert/ vnd vermehret ſein/ vnter welchen auch dieſes befindlich iſt/ daß ſo in dieſem Lande zu Pommern eine Lehen loß ſtirbet ohne Lehens Erben/ vnd einer von der Lehen verſtorbene Toͤchter nachlieſſe/ die Toͤchter jhres Vaters Erbe vnd Lehen zu jhrem Leben beſitzen ſollen:
Worin doch folgends eine Enderung gemachet iſt.
Mit dieſem Landtags Schluß haben die andere beyde Fuͤrſten nicht wollen zu frieden ſein/ vnd als alſo zwiſchen den Stetiniſchen/ Wolgaſtiſchen vnd Barthiſchen oder Ruͤgianiſchen Fuͤrſten ein Zwiſt wegen des Erbes vorfiel/ iſt endlich durch Churfuͤrſt Friederichen von Brandenburg/ vnd die Hertzogen von Mechelnburg die Sache der geſtalt auffgehoben/ das der Hertzog von Stettin Otto III. das Land zwiſchen der Swyna vnd Chollenberg; Beyde Gebruͤdere/ als Ericus II. von Wollgaſt/ vnd Wartißlaff X. von Barth vnd Ruͤgen/ Hinter Pom̃eren; Erici I. Gemahlinne aber/ als die naͤhiſte in der Verwandnus/ die Baarſchafft/ vnd was deme anhaͤngig/ ererben/ haben/ vnd behalten ſolte.
Wie aber Wartislaus mit ſeinen beyden Soͤhnen/ vnd der einige noch uͤbrige Stetiniſche Hertzog Otto verfallen/ vnd dz gantze Land auff den einigen Bogißlaum X. nach ſeines Vatern/ vnd aller Vettern/ vnd dreyer Bruͤder Todte gekommen ſey/ haben wir ſchon droben erwehnet.
Ehe wir aber die gantze Hiſtoriam Bogißlai X. hieher ſetzen/ muͤſſen wir zuvor etliche merckliche Geſchichte/ ſo ſich hin vnd her in Pom̃ern bey der vielfaͤltigen Theilung des Landes/ vnd vielen Herꝛſchafften zugetragen haben/ kuͤrtzlich erzehlen.
60. Koͤnig Erici Baarſchafft wird auff Sophiam Bogißlai X. Mutter geerbet:
Seine Landſchafften in Pommern theilen die Hertzogen in Pommern/ als naͤhiſte Vettern vnter ſich.
A. C. 1459.
Hie wil ich nun nicht ſagen/ von dem Poltergeiſte/ der einen Kuͤchen Buben auffm Schloſſe Loyz ſol klein gehacket/ vnd in einen jrdinen Topff geſtecket haben/ weil er jhme die Milch/ die ſie jhme in der Zeit des Aberglaubens alle Abend muſten hinſetzen/ verzehret hette.
Vnd ob man wol lange Zeit den Topff oder Grapen gezeiget hat/ darin der Chimmecke (den ſo nennen vnſere alte Pommeren den Poltergeiſt) ſein Muͤthlein mit den Kuͤchen Buben ſol gekuͤhlet haben/ ſo moͤchte doch einer oder der ander hierbey einen Zweifel tragen wollen/ drumb wollen wir zu gewiſſen Dingen gehen.
64. Ein Poltergeiſt bringet einen Kuͤchen Buben zu Loyz vmb.
Jm Jahr mccclxxvij. (etliche ſetzen ſieben Jahr hernach) iſt Ancklam durch ein verwarloſetes Fewr gantz mit dem Cloſter vnd Rathhaus ausgebrand/ das nur S.
Marien Kirche vnd etliche Haͤuſer dabey ſind ſtehend geblieben.
Aber dieſer Schade hat ſie daßmahl nicht froͤm̃er gemacht; Dann da der Rhat wegen des Fiſchkauffes gute Anordnung machete/ lieſſen die Fiſcher in der Faſten das Fiſchen bleiben/ vnd richteten bey der Gemeine ſolche Auffruhr an/ das ſie den Rhat erſchluͤgen/ vnd nach Erwehlung eines newen Rhats ſich zuſammen verſchwuͤren/ Leib vnd Leben daran zuſetzen.
Darauff berieff Hertzog Bogißlaff des Nahmens der Sechſte ſeine Landſchafft/ mit Gewalt die Stadt zu vberziehen; Aber die ſich ſchuldig wuſten/ flohen des Nachts meiſtentheils davon; Die andere/ ſo der Hertzog von den Vbelthaͤtern noch in der Stadt fand/ ließ er nach Verdienſt zur Straffe ziehen/ die Vorfluͤchtigen verfolgete er/ wie er koͤnte/ ſetzete einen neweu Rhat ein/ vnd von den Straffgeldern/ die er von denen/ ſo am Leib nicht geſtrafft wurden/ thate er der erſchlagenen Rhatsperſohnen Kindern groſſe Huͤlffe/ das jhre Leyd dadurch etwas geſtillet wuͤrde.
Cranzius zwar meinet/ das Hertzog Bogißlaff dieſe ſchreckliche Vbelthat nicht gnugſamb geſtraffet habe; Aber vnſere Geſchicht Buͤchere geben andere Nachrichtungen/ vnd vermelden/ das/ da etliche Fuͤrſtliche Rhaͤte vermeineten/ der Ernſt des Fuͤrſten were zu geſchwinde/ vnd wuͤrde er durch ſo vieler Leute hinrichtung/ eine leere vnd oͤde Stadt bekommen/ Er geantwortet habe/ er wolle lieber/ die Stadt wuͤrde ein Poggenpoul/ das iſt/ ein Froſch- Teich/ als das ſolche auffruͤhriſche Boͤſewichte drin wohnen ſolten.
65. Zu Ancklam vnd Strallſund iſt groſſe Auffruhr.
A. Ch. 1377.
Alb. Cranz. lib. Vand. cap. 16.
Eben vmb die Zeit war faſt in allen Seeſtaͤdten Auffruhr/ vnd inſonderheit muͤſten die Strallſundiſche des Vngluͤcks auch theilhafftig werden.
Vnd eben/ da zu Ancklam der Rhat erwuͤrget war/ hetten ſich etliche Buben zum Strallſunde verſchworen/ ſolches auch zu Wercke zurichten.
Aber durch fleiſſige Auffſicht der Obrigkeit iſts verwehret/ vnd die Redlinfuͤhrer hart geſtrafft worden.
Folgendes Jahres aber ermannete ſich die gantze Gemeine/ da gemeines Anliegens vnd Schulde halben Steur gefordert ward/ wieder den Rhat:
Doch ward derſelbe ein klein wenig beſſer/ als zu Ancklam/ tractieret/ vnd nicht erſchlagen/ ſondern zur Stadt hinauß gejaget.
Hertzog Wartislaff VI. namb ſich des Handels geſchwinde an/ vnd brachte es dahin/ das der Rhat wieder angenommen/ vnd in vorigen Ehrenſtandt geſetzet ward.
Welches dann die Buͤrger deſto mehr einzugehen gedrungen wurden/ weil ſie nunmehr ſelbſt anſiengen zu mercken/ wie in Abweſenheit der Obrigkeit allerley ſeltzame Haͤndel/ vnd vnertraͤgliche Vnordnungen vorlauffen/ die nicht koͤnnen abgeſchaffet werden/ als durch wiederbringung der Gerechtigkeit/ die von der Obrigkeit mus gehandhabet werden.
Vnd es iſt mercklich/ das einer von den Rathsherren/ mit Nahmen Done/ ehe er hat koͤñen wider in ſeinen Ehrenſtand geſetzet werden/ verſtorben/ vnd ſeine Freunde jhn todt in den Rathſtuel geſetzet haben/ damit anzuzeigen/ das er numehr vnd ohne verletzung ſeiner Ehren were vertrieben worden.
Ob aber woll alſo dieſe Auffruhr vernunfftiglich beygeleget iſt/ ſo hat dennoch der vnruhige Geiſt noch einmahl ſich blicken laſſen:
Denn es war bey wieder annehmung des Rhats von der gantzen Stadt beliebet worden/ das wegen eingefallener tewren Zeit das Jahr kein Korn ſolte verſchiffet werden/ Solches aber vnterſtand ſich nichts deſtoweniger Herman Hoſang zu thun/ einer von den Auffruͤhrern/ der aus der Gemeine newlich in den Rhat genommen war/ damit er nur nicht mehr wunders machete.
Als aber jhme deßwegen der Rhatſtuel verboten ward/ vnd ſein Weib jhme in den Ohren lag/ das er lieber ſolte todt als Ehrloß ſein/ wolte er freventlich mit einem gezucketen Meſſer den Burgergermeiſter Doctorem Ebel Siegfrieden erſtechen.
Er iſt aber druͤber begriffen/ vnd auff ein Rad geleget.
A. C. 1378.
A. C. 1379.
66. Pantelitz ein reicher Geitzhalß erhencket ſich ſelbſt.
Als gemelte tewre Zeit durch ein fruchtbar Jahr in etwas erſetzet ward/ wolte ſolches einem Korn- Kaͤuffer zu Damgarten/ mit Nahmen Panteliz/ welcher viele Korne an ſich gebracht hette/ das er noch auff mehr tewre Zeit an ſich hielt/ nicht gefallen.
Derowegen da er nunmehr ſeine Wahre ohne Schaden nicht verkaͤuffen koͤnte/ vnd hoͤrete/ wie ſein Knecht/ der auffm Pferde ſaß/ vnd ein Fuder Korn in der Erndte nebenſt ſeinem Herren hinter ſich fuͤhrete/ froͤlich war/ vnd ſein em Gott fuͤr den Segen/ da er das Jahr mit gekroͤnet hette/ mit Singen vnd Loben danckete/ konte er ſolches nicht lenger leyden/ ſchuͤrzete den Strick/ damit man den Weſe Baum vber die Korngarben binden pfleget/ vmb den Halß/ ſprang vom Wagen/ erwuͤrgete ſich ſelbſt/ vnd ward alſo/ weil der Knecht nichts davon vermercket/ in die Stadt geſchleppet/ zum mercklichen Exenpel/ das der leidige Geitz einen Menſchen ſo verblenden koͤnne/ das er weder dieſes noch jenes Leben achte/ vnd endlich gar in eine Verzweifelung durch den Neyd/ den er nebenſt andern boͤſen Affecten/ ohne anſehung ſeines vnd ſeines Nechſten beſtens im Hertzen traͤget/ gerathe.
Vmb dieſe Zeit ward Hertzog Wilhelm von Gellern auff Hertzog Wartislai VII. anordnung zur Schlawe in Hinter Pommern angehalten/ weil er ohne Geleit durch das Land in Pilgrims weyſe reiſete/ vnd zu Waſſer Kriegesvolck wieder die Cron Polen dem Preuſſiſchen Orden zu guth nachfuͤhren ließ.
Als er aber verſprach/ wider die Cron Polen/ vnd das Fuͤrſtliche Hauß zu Stettin Pommern nichtes feindliches fuͤrzunehmen/ iſt er wiederumb loß gelaſſen.
67. Hertzog Wilhelm von Gellern wird zur Schlawe gefangen.
Bald hernach hat Bartram Haſe das Land zu verunruhigen ſich belieben laſſen.
Derſelbe war einer vom Adel zum Newen Torgelow an der Vker geſeſſen/ war zwar in ſeiner Jugend zu Hofe erzogen/ hette aber zu jederzeit einen ſolchen vnhoͤfflichen Sinn bey ſich blicken laſſen/ das er alle Beſcheidenheit hind anſetzete/ vnd wens ja luſt ſein ſolte/ lieber eine Sackpfeiffe heulen/ als eine Harffen klingen hoͤrete.
Als er nun ſein eigen Mann geworden war/ ließ er ſichs belieben/ aus ſeinem Schloſſe an der Vker die Kaufleute/ wo er koͤnte/ zu beleidigen.
Solches ſtand aber Hertzog Bogißlao VI. nicht zu leyden.
Drumb thaͤt er ſich mit Hertzog Vlrich von Mechelnburg zuſammen/ ruͤckete dem Haſen fuͤr ſeine Burgk/ vnd da ſie befunden/ das es jhnen viele Muͤhe koſten wuͤrde/ ſie zu gewinnen/ ſind ſie endlich abgezogen/ vnd haben ſich mit Haſen verſprechen genuͤgen laſſen/ das er hinfort Niemand beleidigen wolle.
Aber es haben die Haſen nichts deſtoweniger in folgender Zeit der Kauffleute Guͤter als einen freyen Kohlgarten geachtet/ welches doch endlich nicht konte beſtand haben.
Derowegen als Zacharias Haſe mit ſeinen Raͤubern/ etwa vmbs Jahr mcdlxx. den gantzen Rhat zu Vkermuͤnde vberfiel/ vnd jhn auff ſein Schloß zum newen Torgelow fuͤhrete/ vnnd auff vielfaͤltige Landfuͤrſtliche Befehle von ſolchem Muthwillen nicht abſtehen wolte/ ſondern viele mehr auff des Fuͤrſten Erinnerung ſchimpflich antwortete/ Er moͤchte thun/ was er wolte/ das Hauß ſtuͤnde bey dem Katen/ damit anzuzeigen/ des Hertzogen Hauß zu Vkermuͤnde were gegen ſein Hauß geringe/ vnd als ein Katen/ zu achten/ vnd das er jhn nicht leicht bezwingen ſolte/ hat endlich Wartislaus das Land vnd Stadtvolck auffgefordert/ vnd druͤber Claus Fuchſen zum Obriſten verordnet.
Alſo zog der Fuchs wieder den Haſen zu Felde/ vnd ruckete jhm fuͤr ſein Schloß/ davon ſind noch die alten Reime bekand.
68. Der Haſen/ Panſyne vnd Gryben Raubſchloͤſſer werden verſtoͤret.
A. C. 1470.
Haſe.
Ach Jck arme Haſe Ligge hier im Graſe: Kame Jck averſt heruth/ Voß/ ſo hoͤde dyne Huth.
Fuchs.
Ey Lampe/ du biſt dort.
Heſtu ock gehort/ Einen Haſen ſo wreth/ Dat he einen Vos thoreth.
Das Schloß ward geſtuͤrmet/ eroͤbert/ gepluͤndert/ geſchleiffet; Aber der Haſe entran/ vnd kam davon.
Doch warden jhme alle ſeine Guͤter eingezogen/ vnd er des Landes verfeſtet.
Kurtz hernach muſte Hertzog Suantibor von Stettin eine ebenmeſſige Geſtrengigkeit wieder Wedige Panſyn vnd Herman Gryben gebrauchen/ die auch aus jhrem Schloß Dargersdorff dem Reyſenden Manne groſſen Schaden zufuͤgeten/ aber der Hertzog legete ſich dafuͤr/ vnd zwang ſie zum Gehorſam.
Jm Jahr mcccxcix. als Bogißlaus VI. auff dem Darz den Hafen auffs newe zu reinigen angefangen/ vnd nicht allein die Burgk oder das Schloß daſelbſt mit newen Wercken befeſtiget/ ſondern auch eine newe Stadt/ zum Arnshope genant/ angeleget hette/ meineten die Roſtocker/ ſolchs geſchehe jhnen/ vnd den anderen Seeſtaͤdten zum Nachtheil/ vnd fielen mit tauſend Mann der jhrigen aus der Stadt/ vnd zerbrachen alles/ was gebawet war/ in den grund.
Vnd weil H. Bogislaff bald darauff mit Todt abgieng/ iſt es dabey geblieben.
Reimarus Kock in ſeinem Luͤbiſchen Chronico vermeldet/ das dieſer Zug wider den Hafen auffm Darz der dritte ſey geweſen/ vnd das es nach dieſem dabey verblieben ſey.
69. Arnshope auff dem Darz von den Roſtockern geſchleiffet.
A. Ch. 1399.
Vmb ſolche Zeit war vberall in den Seeſtaͤdten viele zuthun.
Hertzog Albrecht aus Mechelenburg war von den Schweden zum Koͤnige erhaben/ weil ſeine Mutter eines Koͤniges Tochter war: Derſelbe war in einer Feldſchlacht/ die er den Daͤhnen im mcccxxcix. lieferte/ vnd darin er vnterlag nebenſt ſeinem Sohn Erico/ vnd Hertzog Johan von Stargard vnd vielen andern Gefangen/ vnd da er in ſolcher Gefaͤngnus bey ſieben Jahren gehalten ward/ fielen die meiſten Staͤnde in Schweden auff der Koͤnigin in Dennemarck Margareta ſeite/ vnd bekuͤmmerten ſich gar nicht/ das jhre Koͤnig/ fuͤr den ſie/ als einen Teutſchen/ einen Eckel hetten/ in hafft gehalten ward.
Hertzog Johan von Stargard aber ward zeitig loß gelaſſen/ vnd ruͤſtete ſich auffsnewe/ ſeinem gefangenen Vetter/ dem Koͤnige von Schweden/ einen Dienſt zuthun/ vnd die Stadt Stockholm/ die faſt allein beym Koͤnige noch hielt/ vnd deßhalben belagert war/ zuerfreyen.
Sprach derowegen die Roſtocker vñ Wißmarer auff/ ſetzete ſich mit jhnen zu Schiffe/ ſtreiffete auff Bornholm vnd Gottland/ trieb die Daͤhnen von der Stockholmiſchen Belagerung ab/ vnd erhielt dadurch einen Stillſtand der Waffen.
Mittlerweile lieſſen die von Roſtock vnd Wißmar mit vorwiſſen des Landsfuͤrſten außrufen/ ſo jemand were/ der auff freye Beute vnd ſeine eigene Vnkoſt vnd Ebentheur wolte auffs Reich Dennemarck vnd Norwegen rauben/ das derſelbe ſich ſolte angeben/ vnd freye Macht haben den Raub zu Ribbenitz vnd Golvitz zuverkauffen.
Darauff lieff viel loſes Geſindlein zuſammen aus allen Orten/ lieſſen ſich Vitallien Broͤders nennen/ vergaſſen aber bald jhrer Beſtallunge/ vnd waren jhnen alle Feinde/ die ſie in der See antraffen.
Denn es waren ſolche Leute/ die ſonſt nicht guth thun wolten/ vnd zu keiner Arbeit ſich verſtuͤnden.
Drumb da man jhnen die Hand loß ließ/ wolten ſie alsfort reich werden/ vnd wie man ſie vnd dergleichen Geſellen ſonſten kaum mit Geſetzen vnd harten beſtraffungen im Zaum halten kan/ alſo war nun/ nach deme jhnen der Zuͤgel etwas lang gelaſſen war/ gar kein reſpect einiges Menſchen bey jhnen mehr verhanden.
70. Vitallien Bruͤder vnd Linckendeler oder See- Raͤuber thun groſſen Schaden.
A. C. 1389.
Reim.
Kock. in Chron. Lub.
Cranz. lib. 9. Vand. cap. 25. & 29.
Sie griffen im mcccxcj. Jahr (Thomas Kanz ſetzt vier Jahr hernach) ein groß Sundiſch Schiff an/ vñ ob wol die Sundiſchen mit der Daͤhniſchen Fehde nichtes zuthun hetten/ ſo hetten dennoch die Vitallien Bruͤder luſt zu jhren Guͤtern.
Aber die Sundiſchen wehreten ſich/ wuͤrden jhre Vbermann/ vnd bekamen jhrer mehr den hundert gefangen.
Vnd da ſie nun nicht genug Stoͤcke vnd Helden hetten/ die See Raͤuber drinnen zuverwahren/ haben ſie dieſelbige mit jhrer eigenen Jnvention beſtrafet/ etlichen Tonnen den Boden außgeſchlagen/ durch den andern Boden ein Loch gemachet/ ſie dadurch den Kopff ſtecken laſſen/ vnd die Tonne vber ſie geſtuͤlpet/ vnd drauff ſie wider zugeſchlagen/ vnd die Vitallien- Bruͤder alſo auff einen haufen/ wie man die Herings- vnd andere Tonnen pfleget/ zuſammen geſtapelt/ vnd ſie alſo nach Stralſund gefuͤhret/ vnd ſie eine Spanne lang kuͤrtzer gemachet.
Solch eine verdrießliche Art von Gefaͤngnuſſen haben die Landsfuͤrſten vor hundert Jahren/ da ſie die Feld Cloͤſter einzogen/ in etlichen Cloͤſtern gefunden/ vnd ſie auffs newe zu beſtraffunge der Vbelthaͤter an den Hoͤfen zugebrauchen angefangen:
Vnd man ſiehet drinnen Loͤcher gegen einander gemachet/ dadurch den Gefangenen zwiſchen den Beinen ein Holtz geſtecket/ vnd alsdann außwendig ein Schloß dafuͤr geleget wird.
71. Die Tonnen- Gefaͤngnus/ derer ſich die See- Raͤuber gebraucht/ wird wider ſie ſelbſt von den Sundiſchen gebraucht.
A. C. 1391.
Sonſten melden die Cronicken/ das beſagte Vitallien Bruͤder nicht allein die See alſo vnſicher gemachet/ das die Schoͤniſche Handlunge woll drey Jahr gelegen/ ſondern das ſie auch den drey Koͤnigreichen/ Schweden/ Dennemarck vnd Norwegen einen groſſen Schaden mit Brand/ Morden vnd Rauben zugefuͤget/ als ſie jemaln moͤgen gelitten haben.
Die Sundiſchen aber/ wie auch die andere Staͤdte/ haben nicht auffgehoͤret/ bald hie/ bald dort/ jhnen ein Schiff abzuzwacken/ vnd ſie mit verdieneter Straffe zubelegen:
Aber das Vnkraut hat ſo leicht nicht koͤnnen außgerottet werden/ vnd funden ſich auch viele vom Adel drunter/ die zur gleichen Straffe gezogen wuͤrden/ wenn man ſie ertappete.
Vnd ob wol ſolches jhre Vettern in Mechelenburg/ vnd im Prignitzer vnd Wendiſchen Lande ſehr verdroß/ vnd deßwegen einmahl vnter Claus Mollin vnd einem Molteken/ als jhren Hauptleuten/ in Pommern einen Einfall thaten/ vnd es auch/ doch vergebens/ an Gutzkow verſucheten/ eben wie die Roſtocker/ wie geſagt/ den Darz vnd das Schloß/ vnd die newe Stadt Arnshope anfielen/ ſo hat dennoch der See Raͤuber Sache niemand guth machen koͤnnen.
Der gefangene Koͤnig Albrecht wird auff vnterhandlung der Seeſtaͤdte loß/ der Krieg gewinnet ein Loch/ aber die Vitallien Bruͤder hetten einmahl geſchmecket/ wie ſuͤß das geraͤubete Brodt ſey/ drumb fuhren ſie nichts deſtoweniger fort Beute zumachen/ vnd hielten ſich auff biß in den gefaͤhrlichen Krieg/ den Koͤnig Erich mit den Seeſtaͤdten vnd Schleßwicken fuͤhrete da ſie im mcdxxvij. Jahr vnter Barthomæus Voeth von Wismar jhrem Hauptman acht hundert Mann/ die ſich nun nicht mehr Vitallien- Bruͤder/ ſondern Linckendeler nenneten/ wider die Daͤhnen auffuͤhreten.
A. C. 1472.
Jm mcdij. Jahr ward erſtlich Claus Stoͤrtebecker mit lxx. See Raͤubern/ hernach Godecke Micheel mit lxxx. ſeiner Geſellen nebenſt vieler reichen Beute von den Hamburgiſchen Schiffen nach einem blutigen Treffen/ gefangen/ vnd nach Hamburg gefuͤhret.
Gemelte beyde See Raͤuber/ die lange zeit die See verleget/ vnd vnſicher gemachet hetten/ ſollen Bawrenkinder vnd aus dem Barthiſchen vnd Rugianiſchen Orte buͤrtig geweſen ſeyn.
Sie ſind aber mit alle jhren Geſellen gekoͤpffet/ vnd haben jhnen endlich die Gebeine eines heiligen Martyrers/ die ſie am Spaniſchen Vfer einmahl gemauſet hetten/ vnd auff dero Schutz ſie ſich gar zu feſte verlieſſen/ nicht helffen wollen.
72.
Claus Stoͤrtebecke vnd Godecke Micheel werden mit anderen See Raͤubern gefangen.
A. Ch. 1402. Alb. Cranz. l 10. Vand. cap. 6. Reim.
Kock. in Chron.
Lub.
Val Eichſtad. in Annal.
Pom.
Fuͤnff Jahr hernach brandte Demmin vber die helffte aus/ vnd zwar wie man einhellig vorgiebet/ durch einen gottloſen Fluch einer Frawen.
Dann da dieſelbe jhre Magd/ ſo erſtlich zur Meſſe gehen/ vnd hernach Fewr machen wollen/ in cm.
Teuffel nahmen/ (GOtt behuͤte einen jeden frommen Chriſten) das Fewr zu machen befohlen/ iſt das Fewr ſo hefftig angegangen/ das mans keines weges hat leſchen koͤnnen/ biß die halbe Stadt drauff gegangen iſt.
73. Demminiſche Fewrsbrunſt entſtehet durch einen gottloſen Fluch.
A. C. 1407.
Jm ſelben Jahr iſt abermahl zum Sunde eine groſſe Vnruhe aus dieſer Vrſache entſtanden.
Es hette der Rhat Ordnungen gemachet/ wie man die Vnkoſten/ ſo auff Begraͤbnuſſen faſt ohne Zahl giengen/ einziehen ſolte/ vnd hette newe kupferne Pfennige/ die wol dreymahl geringer/ als die Alten waren/ pregen laſſen.
Als nun ſolche auff den Altar zum Opfer heuffig kamen/ wolte der obriſte Pfarherꝛ/ ſo Adeliches Gebluͤtes/ vnd ein Licentiatus war/ mit Nahmen Curt Bonow/ vnd ſeine Capellaͤne/ dieſelbe nicht annehmen/ vnd beklageten ſich wegen ſchmelerung jhrer Gerechtigkeit bey dem Rhate:
Als jhnen geantwortet ward/ das es ja in eines jeden freyen gefallen ſtuͤnde/ was vnd wie viele er geben wolte/ vnd das ſonſt die Buͤrgerſchafft mit vberhaͤuffung vieler newen Opfer beſchweret wuͤrde/ ward der Zanck je laͤnger je hefftiger.
Der Pfarꝛherꝛ/ der ſonſt mehr Soldatiſch als Prieſteriſch war/ wie Cranzius faget/ begab ſich hinweg zu ſeinen Freunden/ die in vnd vmb Ruͤgen wohneten/ entſagte der Stadt/ kamb mit ccc.
Pferden heran/ verheerete vnd verbrandte alle vmbliegende Hoͤfe vnd Doͤrffer/ vnd fuͤhrete weg/ was er ertappen koͤnte/ lies auch etlichen Traͤgern/ die er antraff/ Haͤnde vnd Fuͤſſe abhawen/ vnd vergaß aller Chriſtlichen gebuͤhr/ ich geſchweige Prieſterlichen Sanfftmuth.
Als er nun ſeinen Muthwillen auffs graͤwligſte veruͤbet hette/ ſtieg er von ſeinem Pferde/ vnd der Pfarꝛherꝛ vnd Licentiat tantzete denen vom Strallſunde zur Bravade vnd zum Schimpfe in vollem Kuͤriß daher.
Dieſe Thaͤtligkeit des Pfarherren bewegete die Gemeine der Stadt dermaſſen/ das ſie die gantze Cleriſey bey c. Perſohnen in ein Hauß gefaͤnglich einzog/ vnd daſſelbe mit jhnen verbrennen wolte.
Doch iſt ſolches noch durch die Fuͤrnembſten in der Stadt mit groſſer Muͤhe verhindert worden.
Jedoch weil der Paſtor zu S.
Jacob Johan von Colve/ der auch zugleich des Biſchofes von Schwerin Official war/ ſolte geſaget haben/ als die Doͤrffer von Curt Bonawen angezuͤndet brenneten/ das ſolches jhre Seel- Liechtlein weren/ die der Pfarherꝛ auffgeſtecket hette/ nahmen ſie denſelben/ vnd noch zweene andere/ als Heinrich Jorgenow den Paſtor zu S.
Marien/ vnd den Capellan zu S. Nicolaus Ern Wilhelm/ deme man ſchuld gab/ das er Buͤchſenkraut/ vnd anders dem Pfarherꝛen zugeſchicket hette/ vnd verbrandten ſie auff anklage der Traͤger auff dem Newmarckt zu Pulver/ an dem Orte/ da vber lx.
Jahr hernach noch ein Grabſtein zuſehen geweſen iſt.
Fielen drauff in der Bonowen vnd aller derer Guͤter/ die jhrem Pfarherꝛen Huͤlffe geleiſtet hetten/ vnd ſetzeten ſich dadurch in groſſe Feindſchafft vnd in Vngnade jhres Landes Fuͤrſten.
Jnſonderheit namb ſich der Biſchoff von Schwerin der verbrandten Prieſter an/ vnd beforderte es/ neben dem Pfarherren/ zu Rom/ das die vom Strallſunde in den Bann gebracht wurden.
Darin ſie auch vber vij. oder wie die Ancklamiſche Chronika Martini ſaget/ wol xx.
Jahr geblieben ſind.
Sie ſind aber endlich wider zur Auſſoͤhnung gekommen/ vnd haben/ nebenſt erlegung einer Summa Geldes/ im Thumb zu Schwerin ein new Gewelbe bawen/ vnd darin die Vrſach des Bawes ſchreiben muͤſſen.
Dabeneben iſt dieſes zur Straffe geordnet/ das kein Biſchoff zu Schwerin zu ewigen Zeiten ſol Meſſe zum Strallſunde halten/ vnd das man keinen Todten daſelbſt zur Leiche die gebraͤuchliche Wort ſingen/ ſondern nur ſagen ſolte.
Doch wann die Leiche aus dem Hauſe getragen ward/ moͤchte man woll anheben zu ſingen.
Vnd dieſe Ceremonien bey den Leichbeſtaͤtigungen ſollen biß auff Lutheri Zeiten zum Strallſund ſein beybehalten.
74. Curt Bonan der Oberſte Pfarrherꝛ zum Strallſund rich-
tet wegen der kleinen kupfernen Pfenninge zu Strallſund einen groſſen Lerm an: Daruͤber werden etliche Prieſter von den Buͤrgern verbrand/ vnd kompt die gantze Stadt in des Bapſtes Bann.
A. C. 1407.
Cranz. lib. 10. Vand. cap. 11.
75. Bemelter Curt Bonaw wird von Degener Bugenhagen erſtochen:
Denſelben bringet auff geheiß der Fuͤrſtinnen Vicke Behre wieder vmbs Leben.
Aber derſelbe wird deßwegen von den Strallſundiſchen vnd Greiffswaldiſchen verfolget/ vnd erſaͤuffet endlich im Waſſer.
A. C. 1413.
Curt Bonow iſt xj.
Jahr hernach zum Groſſen Kieſow vom Erb- vnd Land Marſchalck Degener Bugenhagen/ weis nicht aus was Vrſachen/ erſtochen.
Vnd als Wartislai VIII. Witwe/ Fraw Agnes/ die die Regierung im Nahmen jhrer vnmuͤndigen Printzen meiſtentheils fuͤhrete/ vnd gemeltem Bonowen wol gewogen war/ ſolchen Todtſchlag am Land- Marſchalck rechen wolte/ inſonderheit weil er jhr/ da er von jhr zur Rede geſetzet war/ ſchimpflich vnd zur vngebuͤhr/ vnd jhr faſt an die Ehre geantwortet hette/ begab ſich derſelbe nach Strallſund/ daſelbſt fuͤr der Hertzoginnen ſicher zu ſeyn.
Aber als er einsmahl ſich mit Wartislao IX. in die Zerbenhagiſche Muͤhle beſcheidete/ mit demſelben Vnterredung zu pflegen/ iſt er von Vicke Behren/ der des entleibeten Curt Bonowen naher Freund/ vnd der Fuͤrſtinnen Marſchalck war/ auff der Fuͤrſtlichen Witwen befehlig in der gegenwart des Fuͤrſten vberfallen/ vnd erſchlagen worden.
Solche That wolten die Strallſundiſche vnd Greyffswaldiſche an Vicke Behren wider rechen/ vnd zogen mit huͤlffe der Moltecken fuͤr das Schloß zu Vſedom/ dahin er ſich/ als auff der Fuͤrſtlichen Witwen Leibgeding/ in ſicherheit zu ſein begeben hette.
Vnd als Behre mit den Seinigen von dannen auff das Schloß Meſerow heimlich entwiſchete/ legeten ſie ſich auch fuͤr daſſelbe.
Drumb als er vermerckete/ das er der Gewalt/ ſo dafuͤr gebrauchet ward/ nicht widerſtehen koͤnte/ ſprang er in ſeiner Ruͤſtung in einen kleinen Kahn/ der meinung/ alſo abermahl zuentkommen.
Aber als auch andere zu jhm hinein fielen/ gieng der Kahn zu grunde/ vnd verſoffen alle/ die drauff waren.
Den Todten Coͤrper haben die Strallſundiſchen vnd Greyffswaldiſchen wieder auffſuchen laſſen/ vnd mit andern xvj. Perſonen/ die ſie von denen/ ſo mit bey Bugenhagens Mord geweſen waren/ auff dem Schloß antraffen/ dem Hencker vnter die Haͤnde gegeben/ vnd auffs Rad legen laſſen.
Vnd ob woll der Bonowen Freunde ſo woll/ als der Behren/ gemelte beyde Staͤdte feindlich/ wor ſie konten/ verfolgeten/ ſo iſt doch der Handel endlich in der guͤte geſchlichtet vnd beygeleget/ vnd vns ein mercklich Beyſpiel gelaſſen worden/ was ein vnruhiger Kopff fuͤr Vngemach anrichten kan.
Es erzehlen die Strallſundiſche Chronicken eben vmb dieſe Zeit ein merckliches Exempel wie der Mißbrauch groſſes Reichthumbs leichtlich koͤnne mit euſſerſter Armuth geſtraffet werden.
Wolff Wolfflam ein Rhatsverwandter zum Strallſunde iſt ein ſehr Reich Mann geweſen/ das man ſeines gleichen an der See kaum gefunden hat/ vnd iſt in ein groß anſehen beym Koͤnige in Dennemarck vnd den Fuͤrſten gerathen/ vnd hat ſich herꝛlich vnd mehr als ſeinem Stande gemeß mit ſeinem Weibe gehalten/ alſo das er auch in ſeinem Brauttage Engliſche Lacken auff die Gaſſe ſpreitete/ vnd darauff zur Kirchen gieng.
Er iſt aber im Jahr mcdxj. auff dem Kirchhofe zu Bergen in Ruͤgen von einem vom Zaum erſchlagen worden.
Solchen Mord zu rechen ſind die Sundiſchen mit hellem hauffen auff des Zaumes Hoff Keſeritz gefallen/ vnd haben jhn in den grund gebrochen.
Sein Weib fuhr fort nach jhres Mannes Todt zu panquetiren/ vnd kam es jhr endlich dahin/ das ſie muſte betteln gehen/ vnd der Reichen Armen Frawen (wie ſie ſolche Wort hat im gebrauche gehabt) Brodt vmb GOttes willen ſuchen.
Achzehen Jahr hernach ſind die Buͤrgermeiſtere zu Alten Stettin Joh. Grabaw vnd Gerhard Rode von etlichen auffruͤhriſchen Buͤrgern/ aus der Stadt gejaget/ der Hertzog aber hat ſich jhrer angenommen/ ſie wieder eingeſetzet/ vnd die Anfaͤnger der Vnruhe auffs Rad legen laſſen.
76. Ein Exempel wie der Mißbrauch groſſes Reichthumbs mit euſſerſter Armuth geſtraffet iſt:
Dabey auch zugleich von einem Auffruhr zu Stettin.
A. C. 1411.
A. C. 1429.
77. Paſewalck wird außwendig mit Feinden/ vnd inwendig mit Verraͤtherey geaͤngſtiget.
Bleibet nichtes deſto weniger in der Pommeren Haͤnde/ vnd die Buͤrger drin-
Jm Jahr mcdxlv. vnterſtand ſich Churfuͤrſt Friederich die Stadt Paſewalck vnd das Schloß Torgelow mit gewalt an ſich zu bringen.
Weil aber ſolches die Fuͤrſten von Pommern zeitig innen worden/ vnd Wartislaus IX. Torgelow; Sein Bruder Barnimb VII. vnd jhre Vetter Barnimb VIII. Paſewalck in der Perſon zu verthedigen auff ſich nahmen/ als koͤnte der Churfuͤrſt jhnen nichts anhaben.
Endlich were Paſewalck faſt durch Verraͤtherey uͤbergegangen; Denn es waren zweene Einwohner daſelbſt aus der Marck buͤrtig die Langhaͤlſe genant:
Die vergruben jhre Barſchafft/ vnd was jhnen lieb war/ vnd zuͤndeten eben vmb die zeit jhre Haͤuſer an/ da der Feind drauſſen ſtuͤrmete.
Da muſten nun die Buͤrger das Fewr leſchen/ die Fuͤrſten aber vnd Krieges Volck die Waͤll vnd Mawren verthedigen.
Der Feind bekamb im Anfang/ da das Fewr faſt zwey Gaſſen verzehret hette/ die Waͤlle ein:
Brach auch an dem Prentzlowiſchen Thor ſo hefftig/ das ers eroͤffnete/ vnd zur Stadt hinein kam.
Aber ſie funden nichts deſtoweniger Ritterlichen Wiederſtand:
Denn die Buͤrger hetten mit der Zeit das Fewr gedempfet/ vnd beyde Langhaͤlſe/ als Verraͤther der Stadt/ mit Weib vnd Kind ins Fewr geworffen/ vnd kamen jhren Fuͤrſten/ vnd Kriegsleuten ſo mutig zu huͤlffe/ das der Feind zuruͤcke weichen/ vnd die Belagerung auffheben muſte.
Drauff fielen die in der Beſatzung zu Paſewalck nebenſt etlichen Buͤrgern aus in die Vkermarck/ vnd macheten allenthalben Beute.
Da ſie aber zu ruͤcke ziehen wolten/ warteten jhnen die Prenzlowiſchen auff den Dienſt/ der meinung/ weil die Pommern in dem Hauffen nicht zu ſtarck waren/ jhnen die Beute abzunehmen: Hetten auch etliche Stricke mit ſich genommen/ damit ſie dieſelbe binden wolten.
Aber das Spiel wendete ſich/ vnd warden von den Prentzlowern cc. mit jhren eigen Stricken gebunden/ vnd gefangen weg gefuͤhret/ vñ die vbrige in die Flucht geſchlagen.
Dieſe Fehde iſt endlich durch eine Eheſtifftung auffgehoben worden.
Deñ es hat Hertzog Wartislai IX. Sohn Wartislaus X. Marggraff Johanſen Tochter Barbaram/ vnd ſeine Tochter Agnes des gemelten Marggrafen Bruder Friederichen geheurathet; Vnd iſt dabey abgeredet/ das Paſewalck vnd Torgelow dem Fuͤrſtlichen Pommeriſchen Hauſe zu ewigen Zeiten ſolte gelaſſen/ vnd die Gefangenen auff beyden ſeiten ohne Entgeltnus ledig gegeben werden.
nen bekommen 200. Prentzlowiſche gefangen.
A. Ch. 1445.
78. Zu Collberg iſt vnruhe zwiſchen der Stadt vnd den Thumherren.
Die Sundiſche Chronicke erzehlet dieſer Paſewalckiſchen Kriege etwas anders/ vñ weiß nichts davon/ das die Pommeriſche Fuͤrſten in Paſewalck zur zeit der Belagerung ſolten geweſen ſeyn/ ſondern ſaget vielmehr/ das/ da der Churfuͤrſt fuͤr Paſewalck gelegen/ die Fuͤrſten von Pommern mit dem Marggrafen in gutem Verſtande geweſen/ vnd auff begehren der Thumbherren fuͤr Colberg gezogen ſeyn.
Das auch die andere Staͤdte der Stadt Collberg Huͤlff wieder die Fuͤrſten zugeſand/ vnd Buͤrgermeiſter Schleiff die Thumbherren vnd auffruͤhriſche Cleriſey aus Collberg gejaget habe.
Wo dieſes mit dem vorigen zuſammen ſtehen ſol/ wird vielleicht Hertzog Joachim von Stettin dieſen Zug gethan haben.
Aber ſolches iſt auch zweiffelhafftig/ inſonderheit weil derſelbe ſonſt ein friedliebender Herre geweſen iſt.
79. Wartislaus IX. bekompt mit den Mechelbuͤrgern zuthun wegen der Außſtewr eines Fraͤwleins von der Werle.
A. C. 1450.
Vmbs Jahr mcdl. ſpann ſich allerley Vnruhe zwiſchen Pommern vnd Mechelnburg an/ Wartislaus IX. hette ein Fraͤwlein von der Werle Catharinam bey ſich/ welcher Barnimus VIII. als ſeiner Schweſter Tochter/ viele von ſeinen Schaͤtzen in ſeinem Teſtament fuͤr ſeinem Todte zum Strallſund vermachet hette.
Davon aber war durch die Pfaffen vnd andere Geſinde viele entwendet/ ehe Wartislaus die Guͤter verzeichnen/ vnd an einen gewiſſen Orth hat bringen koͤnnen.
Da nun gemeltes Fraͤwlein Hertzog Vlrichen von Stargard beygeleget ward/ wolte derſelbe alles/ nach laut des Teſtaments/ haben/ vnd entſtand ein groſſer Mißverſtand wegen der Außſtewre.
Es ließ ſich auch Hertzog Heinrich von Mechelnburg belieben/ denen von Schwerin zu Spantkow/ vnd jhren Vettern/ offtermahlen einzufallen/ vnd jhnen groſſen Schaden zuzufuͤgen.
Wartislaus IX. namb ſich in Abweſenheit vnd minderjaͤhrigkeit des Hertzogen von Stettin Ottonis III. vnter welchen ſonſt die von Schwerin gehoͤreten/ der Sache an/ vnd fiel Hertzog Heinrichen offt ins Land/ vnd machete gute Beute/ vberfiel auch die Roſtocker Kauffleute/ vnd bekam alſo auch ſolche Stadt vnd Wißmar zu Feinden.
Soll aber druͤber/ laut der Sundiſchen Chronicke/ einmahl viele Volcks verlohren haben/ vnd hat es viele Tageleiſtungen gekoſtet/ ehe dieſe Streitigkeiten gehoben ſeyn.
Mitler Weile erhub ſich zum Strallſunde ein ſolch Tumult/ daruͤber das gantze Land erſchuttert ward.
Denn da Wartislaus IX. vom Rhate vnd der Gemeine ſelbiger Stadt gebuͤhrliche Huldigunge forderte/ weigerte ſich deſſen Burgermeiſter Otto Fuege ein vermoͤgener vom Adel/ der woll ſechs Doͤrffer vnter ſich hette/ vnd deßwegen ein gar zu groß Segel fuͤhrete.
Er wendete die Vrſache fuͤr/ daß der Herzog mit Herzog Vlrichen zu Stargard wegen des Fraͤwlein von der Werle Außſtewre in Jrrung gerathen waͤre/ vnd keine Huldigung bey der Stadt zu gewarten hette/ ehe ſolche Sache richtig/ vnd der Hertzog von Stargardt abgefunden were.
Solches Vorbringen deuchte Hertzog Wartislaffen gar vneben/ vnnd brachte es mit vernuͤnfftigen Vrſachen bey dem Rhate vnd der Gemeine dahin/ daß jhm der Huldigungs Eyd geleiſtet ward.
Fuege aber flohe vor/ vnd hieng ſich an die Hertzogen von Mechelnburg/ vnd hetzete dieſelbe noch mehr an wieder den Hertzog von Pommern.
Begab ſich auch nach deſſen Abzuge wieder in die Stadt/ machete ſich einen ſtarcken Anhang/ vnd brachte es dahin/ daß ein Einfall nach dem andern auß Mechelnburg ins Land zu Barth geſchach.
Hertzog Wartislaff forderte in Eyl ſeine Landſchafft auff/ ſein Land beſſer zuverwaren/ ſetzete auch in die ſtreiffende Rotten/ vnd bekam vber xxx. vom Adel/ vnd lxxx. andere Mechelnbuͤrger gefangen/ die er doch auff ritterlichen Glauben daß ſie ſich auff eine gewiſſe Zeit wieder ſtellen ſolten/ loß gelaſſen/ aber nie wieder geſehen hat/ weil der Hertzog von Mechelnburg ſie/ als ſie heimzogen/ im Land zu Gnojen betraff/ vnd ſie/ als wenn er ſie Herzog Wartislaffen abgefangen hette/ nicht wieder wegk geſtatten wolte.
Zu dieſer Expedition blieben die vom Strallſund aus Fuegen Getrieb auſſen/ waren gleichwol nebenſt Roſtock/ Wißmar/ Greiffswald vnd Demmin zwiſchen beyden Hertzo gen Wartislao vnd Vlrico vnter haͤndler/ das Pommern vnd Mechelnburg in gutes Vertrawen wiederumb geſetzet ward.
Fuege aber konte nicht ruhen/ vnd wolte ſich nirgends fugen.
Setzete wieder des Rhats wiſſen vnd willen einen Tag/ zur Berathſchlagung des Landes Nutz vnd Beſten/ gen Strallſunde an/ auffwelchem viele der herumb geſeſſenen vom Adel/ vnd die Staͤdte ſich einſtelleten.
Hertzog Wartislaff war willens auch in Perſon ſolchen Tag zu beſuchen/ vnd zuvernehmen/ was denn endlich Fuege backen wurde.
Vnnd ſchickte ſeinen Landvoigt auff Ruͤgen/ Raven Barnekowen/ voran.
Derſelbe gieng alsforth mit in die Audientz/ vnd als Fuege viele vnbilliges Dinges wieder den Landesfuͤrſten fuͤrbrachte/ vnnd jhn fuͤr einen Verraͤther angab/ als der bey Nacht-Zeiten hette wollen durch ein Loch/ ſo etliche auffruͤhriſche Buͤrger jhme zu machen verſprochen/ in die Stadt kommen/ vnd mit derſelben nach ſeinem Willen verfahren/ vnd doch dieſes falſche Anbringen nirgends mehr mit belegete/ als mit der Auſſage eines Huthmachers/ der vor deme zweymahl vom Galgen erbeten war/ wie Valentinus von Eichſtaͤdten meldet/ ſtraffete gemelter Barnekow ſolches offentlich/ vnd ſchieb den Nahmen des Verraͤthers Fuegen in den Bueſem.
Derſelbe aber ward hieruͤber gar tobend/ erregete die gantze Stadtzum Auffruhr/ klagete Barnekowen/ als einen Kundſchaffter/ vnd ſeinen Herren neben jhm/ als einen Verraͤther an/ brachte es auch wider alles Einreden der andern vom Adel vnd abgeordneten der Staͤdte ſo weit/ das Barnekow der Landvoygt nebenſt ſeinem Schreiber Heinrico/ vnnd einem Notario Wennemar auffs Rad geleget iſt.
Den Landvoygt hette Fuege vnd ſein Anhang mit den Fuͤeſſen an ein Pferd geſpannet vnd alſo durch die gantze Stadt geſchleiffet/ vnd/ ſo offt ſie an ein Ecke gekommen/ dabey außruffen laſſen:
Dieſer were ein Verraͤther der gantzen Stadt/ vnd ſein Herre mit jhm.
Er aber hat dagegen/ ſo viele er vermoͤcht/ jedesmahl den Kopff auffgerichtet vnd dawieder geſaget: Sie loͤgens jhm vnd ſeinem frommen Herren vber.
Wie dieſes dem Hertzogen muß zu Hertzen gegangen ſeyn/ iſt leichtlich zuerachten/ inſonderheit da er ſahe/ wie die von Adel vnd von Staͤdten beſtuͤrtzet zur Stadt herauß kamen/ vnd die grawſame That jhme verkuͤndigeten.
Anfaͤnglich begehrete er mit Fuͤrſtlichen Schreiben an die vom Strallſunde/ Fuegen vnd die andere Haͤupter der boßhafften That herauß zu geben/ vnd als ſolches nicht erfolgete/ ſetzete er den Strallſundiſchen Buͤrgern im Lande hefftig zu/ vnd ließ ſie in harte Gefaͤngnuß werffen.
Aber Fuege kehrete ſich nicht daran/ ſondern tyranniſierete wieder dieſelbe Buͤrger in der Stadt/ die ſich weigerten/ alles zu belieben/ was er vornahm.
Wie er denn auch zweene Buͤrger/ als Hans Bundmacher vnd Wichman/ hat durch den Hencker rechtfertigen/ vnd drey Rahtsherren in die Haͤnckerey gefaͤnglich einziehen laſſen/ weil ſie ſich hetten verlauten laſſen/ das Fuege vnd ſein Anhang die Stadt in euſſer ſie Vngelegenheit ſetzete.
Aber ſolches wolte endlich der gantzen Ehrſamen Buͤrgerſchafft nicht gefallen/ vnd hat ſich die gantze Gemeine zuſammen gethan/ vnd Fuegen mit noch drey andern Rhatsherren/ die mit jhme vnter einer Decke lagen/ zur Stadt hinauß gejaget.
Der Hertzog hat zwar die drey Rathsperſonen/ die mit Fuegen es gehalten hetten/ in ſeine Gewalt bekommen/ vnd ſie raͤdern vnd viertheilen laſſen; Aber Fuegen hat er nicht ertappen koͤnnen.
Doch hat er wieder jhn des Keyſers Vrtheil erhalten/ jhn des Landes/ ſo weit ſich der Greiff erſtrecket/ verwieſen/ vnd jhme/ da er Schutz beym Koͤnig aus Dennemarck vñ den Hanſee Staͤdten ſuchete/ ſo zugeſetzet/ daß er nirgends einen feſten Fueß hat ſetzen koͤnnen:
Vnnd man kan nicht wiſſen/ wo er endlich hinkommen vnd geblieben iſt.
Sein Geſchlecht/ welches eine alte Adeliche Familij geweſen/ iſt mit jhme zu Grunde gegangen/ vnd ſeine ſechs Doͤrffer eingezogen worden.
Die Strallſundiſchen haben ſich endlich bey dem Hertzogen mit einer anſehenlichen Summa Geldes auſſoͤhnen muͤſſen/ weil er jhrer einen groſſen Hauffen/ da ſie von dem Barthiſchen Jahrmarck wiederkamen/ zwiſchen Zanzebur vnd Cordeshagen/ an dem Orthe/ den ſie noch lange Zeit hernach/ wegen dieſes jhres Schadens/ den ſchnellen Marckt genennet haben/ gefangen nahm/ vnd nicht ehe loß geben wolte/ biß ſie jhme ein Genuͤgen thaͤten.
Jmgleichen hat Jerſchlaff Barnekow/ des entleibeten Landvoygts Sohn/ ſie in die Reichs-Acht gebracht/ vnd die Hertzogen von Mechelnburg wieder ſie rege gemachet/ wieder welche gleichwol einmahl die Sundiſchen einen gluͤcklichen Zug gethan haben.
Aber gemelter Bernekow hat es endlich erhalten/ daß ſie jhme einen Abtrag an jx. tauſent Guͤlden thaten/ vnd ſeines Vatern getoͤdteten Coͤrper vom Gerichte ab/ biß gen Greiffswald auff einer Bahre in einer Proceſſion/ durch dc. Perſonen begleiteten/ vber die cc.
Guͤlden Muͤntze auff die Bahre den Armen außzutheilen legeten/ vnd an der Gerichts-Staͤdte ein ſteinern Creutz dem Todten nachſetzeten.
Vnd/ wie mans gerechnet hat/ iſt jhres Burgermeiſters Vppigkeit vnd Rachgier weit vber eine Tonne Goldes der Stadt zu ſtehen gekommen.
80. Otto Fuege richtet ſolche Haͤndel zum Strallſund an/ dadurch das gantze Land erſchuttert/ er auch ſelbſt vnd ſeine gantze Familij vntergangen iſt.
81. Die Academij zu Greyffswald wird geſtifftet/ vnd Erico II.
vnd Wartislao X. die Schloͤſſer vnd Aempter Lowenburg vnd Buͤtow zu Schloßglauben von Koͤnig Caſimiro eingeantwortet.
A. C. 1456.
Mitten in dieſer Vnruhe hat Wartislaus IX. die Vniverſitaͤtzum Greiffswald im Jahr mcdlvj. angeleget/ vnd D. Henricum Rubenowen/ den Greyffswaldiſchen Burgermeiſter/ der zuvor Koͤnig Erichen Cantzler geweſen war/ vnd groſſe Befoͤrderung zu ſolchem loͤblichen Werck gethan/ zum erſten Rectoren erwehlet.
Aber alsforth das ander Jahr darauff ſtirbet offtgemelter Wartislaus IX. vnnd ſeine beyde Soͤhne Ericus II.
vnd Wartislaus X. bekommen allenthalben zu thuen/ vnnd beyde Haͤnde voll.
Erſtlich/ da die Preuſſiſche Staͤdte/ die des Ordens Vbermuͤhtigkeit muͤde waren/ ſich Koͤnig Caſimiro vntergaben/ vnnd der Koͤnig drauff groſſe Kriege mit dem Orden fuͤhren muſte/ hat er die Schloͤſſer vnd Staͤdte Lawenburg vnnd Buͤtow zu Schloßglauben Hertzog Erichen des Nahmens dem Andern eingeantwortet/ welcher ſie auch mit Kriegesvolck wol beſetzet hielt.
Aber es waren bey dem Orden mm. Boͤhmen/ die ſie die Gaͤſte nenneten.
Dieſelbige/ als ſie vom Heer-Meiſter keine Bezahlung bekommen koͤnten/ macheten ſich an bemelte Schloͤſſer vnd Staͤdte/ vnnd eroberten ſie/ alle Wiederwehr vngeachtet/ mit Gewalt.
Ruͤcketen auch ferner in Pommern/ biß an die Stolpe/ vnd thaten denen vom Adel/ vnd den Buͤrgern groſſen Schaden.
Derowegen brachte Hertzog Erich eylfertig ein Kriegesvolck auff die Beine/ vnd gienggerade auff die Gaͤſte zu/ riß jhnen mit Gewalt Lawenburg vnd Buͤtow auß den Haͤnden/ vnd brachte ſolche Landſchafft wiederumb an ſich.
Bald darauff bekamb er mit den Greyffswaldiſchen zu thuen/ vnd das zwar auß liederlicher Vrſache.
Denn da er bey dem Dorffe Horſt ſo dem Doctor Rubenowen/ vnd etlichen Strallſundichen verpfaͤndet war/ jagete/ vnd Außrichtung von den Bawren daſelbſt forderte/ ſind jhme auß D.
Rubenowen Anſtifftung etliche ſeiner Diener angehalten/ vnd Jhme die Huldigung verſaget worden.
Hieruͤber wuchs der newen Vniverſitaͤt allerley Vngemach zu/ vnd etliche Profeſſores thaten ſich mit Dietrich von Doͤrpten dem andern Burgermeiſter zuſammen/ vnd brachten es dahin/ daß Doctor Rubenow eine Zeitlang auß der Stadt nach dem Sunde nebenſt noch einem Rhatsherren Melcher Rubenowen/ weichen muͤſte.
Aber er kam/ nach Verlauff eines Viertel Jahres/ wiederumb in die Stadt/ vnd wie er ein beredter anſehenlicher Mann war/ weltzete er alle Schuld dermaſſen von ſich ab/ daß die Gemeine zufuhr/ vnd alles vnheil deme von Doͤrpten zurechnete/ vnd jhme den Grind abſchmeiſſen ließ.
Vier Jahr hernach/ vnd eben am letzten Decembris des mcdlxij. Jahres ward offtgemelter D. Rubenow durch einen Leinweber Claws Huermann/ vnd einen andern/ mit Nahmen Damerow/ auff der Rahtſtuben erſchlagen/ vnd das zwar/ wie etliche muthmaſſen/ aus Anſtifftung des andern Burgermeiſters Dieterichs Langen.
Die Thaͤter kommen in Eyl davon/ vnd ward an des erſchlagenen Burgermeiſters Stelle einer von ſeinen Wiederwertigen Claus von der Oſten erwehlet.
Da es ſich nun zu einem wuͤſten Allerm anließ/ war es nicht rathſamb/ das Printz Suantiborns V. Wartislai X. Sohne/ der eben ſtudierens halben ſich zu Greiffswald auffhielt/ daſelbſt laͤnger verharrete/ ſondern er begab ſich mit etlichen Sundiſchen Kauffleuten zu ſeinem Vater nach Grimmen.
Vnd die Burgermeiſter/ als ſie ſahen/ wo der Handel hinauß wolte/ ſandten eylfertig zu jhrem Herren Erico II. vnd erboten ſich zu allem Gehorſamb/ vnd zum willigen Huldigungs Eyd/ wenn er nur in der Stille mit etlichen hundert Pferden ſich ſtellete.
Solches geſchach/ vnd ward daßmahl aller weiteren Vnruhe abgeholffen.
Nichts deſtoweniger/ als die beyde Maͤnner/ ſo D. Rubenowen erſchlagen hettẽ/ von den newen Burgermeiſtern Claus von der Oſten/ vnd Dietrich Langen wieder Geleit erlangeten/ gedachten ſolches des entleibeten Freunde/ vnnd inſonderheit Henning Henninges/ der ſeine Schweſter zur Ehe haͤtte/ durchauß nicht zu leyden.
Lieffen mit einem groſſen Anhang aus der Gemeine in obgedachter beyder Buͤrgermeiſter Haͤuſer/ ſchlugen ſie nicht alleine todt/ ſondern lieſſen ſie fuͤr Gericht bringen/ vnd als vervrtheilete Mißthaͤter auffs Rad legen/ vnd erwehleten an des von der Oſten Statt/ Henning Henninges zum Burgermeiſter.
Ob nun wol ſolcher Frevel billig were hart zu ſtraffen geweſen/ ſo hat dennoch/ auff Vorbitte der Cleriſey vnd anderer Staͤdte/ der Fuͤrſt die Straͤnge bleiben laſſen/ inſonderheit weil die Auffwiegeler der andern vorgewichen weren.
82. Der newen Vnt verſitaͤt zu Greyffswald waͤchſet allerley Vngemach zu/ vnd wird D. Rubenow der erſte Rector erſchlagen.
A. C. 1462.
Faſt eben vmb die Zeit/ geriethen auch die Ancklamiſchen mit denen von Schwerin zu Spantkow vnd die Collbergiſchen mit den Camminſchen in die Haare.
Denen von Schwerin war ein Bawr nach Ancklam entlauffen/ vnd ein Buͤrgermeiſter daſelbſt hette eine ſpoͤttiſche Antwort ſeinenthalben von ſich gegeben.
Derowegen bekamen die von Schwerin jhre Vettern/ vnd daneben Jaſper Gans/ Herren zu Putlitz/ wie auch Caſper Rohr/ Eggert Kahnen/ vnd die Voͤſſe zum Lindenberg/ auff jhre Seyte/ vnd ſtelleten der Stadt feindſelig nach.
Die Buͤrger zogen jhnen zu Roſſe vnd Fueſſe vnter Augen/ troffen mit jhnen beym Dorffe Drevelow/ verlohren aber das Feld/ vnd wurden viele Leute erſchlagen/ vnd viele gefangen.
Das folgende Jahr/ da man ſchrieb mcdlxj. macheten die von Schwerin mit xxiv. Pferden vnd etlichen Bawren ſich abermahl an die Ancklamiſche Graͤntze.
Weil aber die Buͤrgerſchafft druͤber rege ward/ vnd mit c. Pferden jhnen entgegen gieng/ als ſind ſie in die Flucht gebracht/ vnd haben muͤſſen hinter ſich xvj. Pferde/ vñ vij. vom Adel/ vnd drunter Arent Schwerin/ genandt Kalepatz/ Hans Lepel/ Damme Voſſeke vnd Andreas Schwerin/ genandt Dieſtel/ gefangen laſſen.
Henning Voß/ Wedige Koͤppe/ vnd etliche Bawren ſind erſchlagen.
Dieſem jhrem Gluͤcke ſetzeten die Ancklamiſchen nach fielen auff die Schweriniſche Guͤter/ brachen viele adeliche Haͤuſer vnd Faͤſten in den Grundt/ beraubeten auch die Kirchen zu Tettrin/ Newenkirchen vnd Voltzkow/ da die von Schwerin das Jhrige hingeflehnet haͤtten.
Muͤſten aber ein ebenmaͤſſiges von jhren Feinden erwarten.
Endlich ſchlug ſich Hertzog Ericus II. drein/ verglich einen Schaden gegen den andern/ vnd geboth beyden Parthen bey vj. tauſent Reiniſcher Gulden/ Friede zu halten.
83. Die Aucklamiſchen gerathen mit den von Schwerin/ vnd die Collbergiſchen mit den Thumbherreu vnd Daniel von der Oſten in die Haare.
A. C. 1460.
A. C. 1461.
Kaum war dieſer Zwiſt zum Ende/ ſo kombt Dinnies von der Oſten Ritter/ zu Waldburg Erbgeſeſſen/ mit dc. Pferden fuͤr Collberg/ willens/ dieſelbe Stadt zu vberfallen vnnd zuerſteigen.
Hiezu war er von den Thumbherren/ darunter er viele Freunde haͤtte/ bewogen/ daß er jhnen/ weil ſie mit der Stadt in groſſe Zweyhelligkeit gerahten waren/ zu Huͤlffe keme.
Aber der Anſchlag gieng nicht an/ vnd die Collbergiſchen wehreten ſich tapffer/ vnd ſetzeten alſo jhrem Feind nach/ daß ſie jhn auff dem Schloß Waldburg belagerten.
Doch iſt auch dieſer Streit durch vnterhandlung derer von Stargard vnd Stolpa auffgegriffen vnd beygeleget worden.
84. Zwiſchen Stettin vnd Stargard erhebet ſich auch eine Fehde:
Vnd druͤber bekommen die Stettiniſchen mit Erico II. zuthun- A. C. 1454.
Noch eine Fehde hat ſich in Pommern zwiſchen Stettin vnd Stargard wegen der Auſſchiffung des Korns zur Seewart/ derer ſich die Stargardiſchen anmaſſeten/ im Jahr mcdliv. eraͤuget:
Denn de Stetiniſche fielen mit gewehrter Hand den Orth an/ da die Stargardiſchen jhre Korn bey der Jhner Außfluß haͤtten/ nahmen jhnen daſſelbe hinwegk/ vnd verpfaͤleten die Jhna.
Die von Stargard reuneten die Außfahrt widerumb/ wie ſie koͤnten/ klageten vber Gewalt beym Wolgaſtiſchen Herren Erico II. vnd erhieltens/ das etliche Stettiniſche Schiffer;zu; Wolgaſt angehalten wurden/ beſtelleten auch etliche Perſonen/ die auff die Kauff leute von Stettin wateten/ vnd ſie nach der Clempenaw fuͤhreten.
Solches klageten die Stettiniſchen jhrem Jungen Herren Ottoni III. vnd deſſelben Vormunde Friederico/ bey dem er ſich daßmahl zu Berlin befandt.
Weil aber von Hofe ab keine wirckliche Mittel zur Auffhebung der erregeten Streitigkeiten ſich mercken lieſſen/ als fielen ſie in einer groſſen Anzahl im Jahr mcdlviij in der Morgenroͤthe vnverſehens in Stargard/ pluͤnderten etliche Haͤuſer/ vnd kamen mit guter Beute zu ruͤcke.
Drauff ſchlug ſich wol der Biſchoff von Cammin/ vnd folgends die Stadt Luͤbeck in den Handel/ Aber der Streit hat ſich nichts deſtoweniger jmmer ernewert.
Die Star gardiſchen nahmen jhren Herren Ericum II. zu ſich in die Stadt/ vnd hulffen jhme Koͤnig Erichen Land/ daruͤber zwiſchen jhme vnd ſeinem Bruder Wartislao vnd Ottone III. Streit vorgefallen war/ einnehmen.
Daruͤber entſagete Ericus II. nebenſt etlichen von Adel vnd der Stadt Greiffenberg den Stettiniſchen.
Dieſelbe aber nehmen Rheinhold von Scheningen zum Krieges Oberſten an/ vnd thun jhren Feinden/ wor ſie koͤnnen/ Schaden.
Dagegen brennen die Stargardiſchen jhnen den Dammiſchen Zoll nebenſt der halben Zollbruͤcken hinweg/ vnd fuͤhren nach einem Scharmuͤtzel/ der daruͤber vorlieff/ etliche Buͤrger mit ſich davon:
Verbrennen auch das Dorff Berglang/ nebenſt der Stadt Stettin Ackerhoͤfe/ vnnd bekommen allda etliche Stuͤcke Geſchuͤtze mit Pulver/ vnd aller Zubehoͤrunge.
Dieſes zu raͤchen/ kommen die Stettiniſchen mit Mechelburgiſcher vnd jhres Herren Huͤlffe vor Stargard/ vnd treiben jhnen jhre Viehe hinweg/ bawen auch ferner auff den Zoll einen ſtarcken newen Thurn/ vnd halten allenthalben fleiſſige Wacht. Aber dieſer Streit iſt endlich im Jahr mcdlx. abgeholffen/ als die ſaͤmptliche Fuͤrſten wegen Koͤnig Erichs Land ſich in der Guͤte vertruͤgen/ vnd auch zugleich zwiſchen beyden Staͤdten einen Frieden-Standt anrichteten/ mit dem Bedinge/ daß jedes Theil ſich auff einen oͤrdentlichen Proces vnd Außfuͤhrung ſeiner habenden Gerechtigkeit/ verweiſen ließ.
A. C. 1452.
A. C. 1460.
85. Etliche Aberglaubiſche Walfahrten entſtehen in der Nachbarſchafft nach Dobran/ Belitz/ Zedenick/ Wilſenach.
Ehe ich mich von dieſen Geſchichten/ ſo hin vnd her in Pommern vorgelauffen ſind/ zu der Fuͤrſten Hiſtorie wider umb begebe/ muß ich noch diß erwegen/ daß ſich zu vnterſchiedlicher Zeit etliche Walfahrten in dieſer Jegend erhoben haben/ davon die jetzigen Chriſten beſſer/ als die in der dicken Finſternuß des Bapſtes ſaſſen/ richten vnd vrtheilen koͤnnen.
Alſo da ein Bawr zu Dobran im Cloſter im Jahr mclxxix. die geſegnete Hoſtien am heiligen Oſtertage/ ſo jhme im hochwuͤrdigen Sacrament gereichet ward/ auß dem Munde namb/ vnd in ſeinen Hirtenſtab verſpaltete/ der Meynung/ ſeine Heerde ſolte durch ſolch Heiligthumb/ deme Jederman ſo groſſe Ehre anthate/ mercklich vermehret werden/ hat man jmmer bey jhm im Hauſe des Nachtes Liechter brennend geſehen.
Als ſolches die Cleriſey erfuhr/ holeten ſie das Sacrament mit ſonderlichen Ceremonien ins Cloſter/ vnd gab man daſelbſt viele von Mirackeln fuͤr/ daß dahin ein groſſer Zulauff eine Zeitlang entſtand/ vnd viele ſich an ſolchen Orth auß vermeineter Andacht/ gelobeten.
A. C. 1179.
Acht vnd ſechtzig Jahr hernach iſt das Wunderblut zu Belitz auff ſolche Weyſe außkommen vnd beſtaͤtiget.
Etliche Juden beredeten eine Magd/ daß ſie eine geweihete Hoſtien jhnen zubrachte/ vnd als ſie dieſelbe empfiengen/ zerſtachen ſie dieſelbe/ dem HErrn Chriſto zun Vnehren/ vnd ſpieleten als eine newe Paſſion mit jhr.
Aber es floß alsforth ein Blut in groſſer Menge herfuͤre.
Sie erſchracken druͤber/ ſtelleten der Magd die Hoſtien wieder zu:
Aber da ſie dieſelbe verhelen wolte/ lieſſen ſich viel Liechter vnd Kertzlein ſehen/ biß endlich die That außgekundtſchaffet/ die Juden nebeſt der Magd zur Straffe gezogen/ vnnd die Hoſtien zum Abgott gemachet ward.
A. C. 1247.
Angel.
March & Chron. Brandeb.
Zwey Jahr hernach ſol auch das Wunderblut zu Zedenick in der Marck entſtanden ſeyn/ da ein Weib/ jhr Bier deſto beſſer zu verkauffen/ eine Oblat in Wachß gedruckt/ ſoll im Keller vergraben haben.
Da dann hernach ein Blut ſoll herfuͤr gequollen ſeyn/ vnd zu einem groſſen Zulauff/ vnd Stifftung eines Frawen Cloſters nach Zedenick Vrſach gegeben haben.
A. C. 1249.
Alſo iſt auch im mccclxxxiij. Jahr ein groſſer Zulauff zum heiligen Blut nach Wilſenach in der Priegnitz geworden/ weil nach Abbrennung der Kirchen daſelbſt drey blutige Hoſtien vnverſehens in einer Buͤchſen daſelbſt ſind gefunden worden/ welche dann auch als ein groß Heiligthumb biß auffs mdlij. Jahr ſind beybehalten/ mit Ablaſſen geheiliget/ vnd mit dem Baͤpſtlichen Aberglauben mit groſſem Zulauff verehret worden.
A. C. 1383.
A. C. 1552.
86. Die Juͤden ſind auß der Marck vnd Pommern wegen ſchaͤndlichen Vbermuths ſo ſie an einer Hoſtien/ die Blut von ſich gegeben/ vnd etlichen Kindern die ſie vmbgebracht haben/ verwieſen.
Angel in Chron. Brand l. 3. p. 269. A. C. 1510.
Sonſten iſt bekand/ wie auch die Juden auß der gantzen Marck vnd Pommern wegen ſchaͤndlichen Vbermuths/ ſo ſie an einer Hoſtien/ die auch wunderbahrer Weyſe Blut van ſich gegeben/ vnd an etlichen Kindern/ die von jhnen vmbgebracht ſind/ veruͤbet haben/ ſind verwieſen worden.
Welche Geſchicht hieher zu ziehen vns nicht verdrieſſen ſoll.
Es hat Paul Frahm/ ein Keſſelbuͤſſer zu Bernaw/ die Kirche zu Knoblauch im Havellande im Jahr mdx. erbrochen/ darauß eine Monſtrantz mit zwo geſegneten Hoſtien geſtolen/ vnd davon die eine im Felde eine halbe Meile Weges bey Spandaw vernuͤtzet.
Drauff aber iſt es nach ſeiner ſo peinlichen/ ſo guthwilligen Auſſage vmb jhn her gantz finſter geworden/ alſo daß er bey einer Stunden von der Staͤtte nicht hat kommen moͤgen:
Die andere hat er Salomon einem Juden zu Spandow vmb neun Maͤrckiſche Groſchen verkaufft/ vnd als deßhalben ein Verdacht auff jhn geworffen ward/ iſt er zwar eine Zeitlang vorgewichen/ aber ſein Gewiſſen hat jhn wider nach Bernaw getrieben/ da er gefaͤnglich iſt angenommen/ vnd nach Berlin gefuͤhret worden.
Salomon der Jude ward auch dahin gebracht/ der dann dieſe Auſſage thate/ daß er in die Hoſtien mit Meſſern gehawen vnd geſtochen habe/ vnd wiewol er ſie durch viele Arbeit ſeines Gefallens nach nicht habe zerbrechen koͤnnen/ ſo ſey ſie doch in dem letzten ſtiche in drey ſtuͤcklein von ein ander geſprungen.
Davon habe er ein ſtuͤcklein verſchlingen wollen/ aber da jhme ſolches vnmuͤglich geweſen/ habe ers in einen Weitzenteig gedrucket/ vnd einen Kuchen drauß gemachet/ denſelben in den Ofen geſchoben/ vnd endlich in die Synagog gehangen.
Dabey aber dieſes vorgegangen ſey/ daß der Teig nicht alleine ſey roth geworden/ ſondern ſich auch im Ofen ein ſchoͤner heller Glantz/ vnd zu zweyen mahlen ein ſeuberliches kleines Kindlein habe ſehen laſſen.
Die andere Partickel habe er nach Brandenburg/ die dritte nach Stendel zu den Juden verſchicket.
An beydẽ Ortern habẽ dieſelbe mit groſſen Gotteslaͤſterungen vnd Fluchẽ vnſers Erloͤſers drin gehawë/ vnd ſie doch nicht verſehren koͤnnen:
An beyden Ortern iſt Blut darauß geronnen.
Die Juden von Brandenburg haben jhre Stuͤck weiters nach O ſterburg geſchicket/ da es abermahl von den Juͤden/ die davon/ jrer Auſſage nach/ auch habẽ Wunderwerck ſehẽ wollen/ zur Schmahe Chriſti iſt gemartert wordẽ/ dz Blut wunder baꝛlich davon gefloſſen iſt.
Von Oſterburg iſt dieſes ſtuͤcke endlich nach Braunſchweig den Juden zugeſchicket.
Da nun die Thaͤter eingezogẽ vnd geſtraffet wurden/ haben ſie nicht allein ſolches alles bekand/ ſondern auch außgeſaget/ daß ſie jnnerhalb x. Jahren funff Chriſten Kinder zu Berlin/ Werben/ Brandenburg vnd Oſterburg an ſich gekaͤuffet/ ſie getoͤdtet/ vnd jre Blut von jnen auffgehoben/ theils daß ſie in jhrem Gemuͤthe wider die Chriſten grim̃iger vnd hitziger wuͤrden/ theils dz ſie daſſelbige in jren Kranckheiten verbraucheten.
Als nun Churfuͤrſt Joachim hieruͤber Vrtheil vnd Recht er gehen/ vnd der Gotteslaͤſterlichen Juden xxxviij. nebenſt dẽ Keſſelbuͤſſer zum Fewr verdam̃en lies/ haben dieſelbe jm̃erfort jhre gottloſe Reden wider der Chriſten Gott gepflogen/ vñ ſind alſo des Teuffels Martyrer geworden.
Nur zween vnter jhnen/ als Jacob von Brandenburg/ deme ſich die Jungfraw Maria im Geſichte ſoll zu vnterſchiedlichen mahlen haben ſehẽlaſſen/ vnd Joſeph von Seehauſen haben ſich zum Chriſtlichen Glauben bekand/ vnd ſind mit dem Schwerdt gerichtet worden.
Die andern Juden alle wurden ewiglich des Landes verfeſtet.
Ob aber wol ſo viele Wunder bey dieſer Hoſtien fuͤrgelauffen/ ſo hat gleichwol der loͤbliche Churfuͤrſt kein Wunderbluth darauß machen/ noch es an zu beten/ vnd Walfahrten dahin an zuſtellen/ verordnen wollen/ ſondern zur Gedaͤchtnuß hat er zu Brandenburg im Thumb den Tiſch/ darauß das Blut aus der einen Partickel gefloſſen/ nebenſt den Juͤdiſchen Pfriemen vnd Meſſern/ vnd dem Kuchen/ darein das eine Stuͤcke iſt gebacken worden/ auff heben laſſen.
Wir muͤſſen aber nunmehr nach vnſerm Zwegk wiederumb die Augen wenden/ vnd beſehen/ waß ſich in Pommern nach dem toͤdtlichen Hintritt des letzten Hertzogen von Stettin Ottonis III. zugetragen habe.
87. Nach Ottonis III des Stettiniſchen Hertzogen Todte/ der ohne Erben verſtorben war/ will Churfuͤrſt Friederich IV. die Stettiniſche Regierung/ als die auf jhn verfallen were/ an ſich ziehen.
Die Wolgaſtiſche Hertzogen aber wollen ſolches/ als naͤheſte Vettern nicht goͤnnen/ vnd dannenhers ent ſtehen viele Hanlungẽ vñ Kriege.- A. C. 1464.
Daß der Churfuͤrſt vnd Marggraff von Brandenburg die Anwartung ans Land zu Stettin in vorigen Zeiten habe erhalten/ vnd ſich beſtaͤtigen laſſen/ iſt droben vmbſtaͤndlich außgefuͤhret worden.
Alldieweil nun Hertzog Otto ohne Gemahl vnd Leibes Erben im Jahr mdcdlxiv. an der Peſt verſtorben/ vnd mit jhme Ottonis I. Stamm vnd die Stettiniſche Linij verloſchen war/ gab Friedericus IV. der Churfuͤrſt fuͤr/ das Hertzogthumb zu Stettin Pommern were an jhn/ laut deſſen/ was zwiſchen Marggraff Ludewig dem Roͤmer/ vnd Barnimo III. hiebevor abgehandelt war/ vnd nicht an die Wolgaſtiſche Fuͤrſten/ verfallen/ theils weil dieſelbe aus einem andern Geſchlecht waren/ vnd ſich nicht Hertzogen von Stettin/ ſondern von Barth vnd Grimmen nenneten/ theils weil ſie mit den Stetiniſchen Fuͤrſten nicht einerley Wapen fuͤhreten/ vnd einen ſchwartzen Greiff hetten/ da doch der Stetiniſche Greiff roth were/ dann auch/ das Koͤnig Erich geſaget hette/ Hertzog Erich der Ander were ſein Erbe nicht.
Es waren auch etliche von der Landſchafft/ vnd aus den Staͤdten/ die es mehr mit dem Churfuͤrſten/ als den Wolgaſtiſchen Fuͤrſten hielten:
Derowegen warff auch Albrecht Glinde ein Buͤrgermeiſter von Stettin/ ſonſt aus der Marck von Rupin buͤrtig/ als die Fuͤrſtliche Leiche zu St. Otten in Stettin/ in beyſein der vornembſten Stetiniſchen Landſchafft beygeſetzet ward/ Schild vnd Helm mit ins Grab/ gerade als wenn der loͤbliche Stam̃ des Stetiniſchen Hertzogthumbs erloſchen were.
Aber viele Anweſende aus der Geiſtligkeit/ vom Adel vnd Staͤdten/ lieſſen ſich ſolches nicht gefallen/ ſageten/ Hertzog Erich der Ander vnd Wartislaff der Zehende lebeten noch/ vnd weren jhres Landes Fuͤrſten rechte Vettern/ vnd ware Erben.
Auch Franz von Eichſtet ſprang alsfort ins Grab/ holete Helm vnd Schild wieder heraus/ vnd ſchloß mit den andern/ vngeachtet/ was etliche einwendeten/ man ſolte Helm vnd Schild den beyden Herren Gebruͤderen mit anbietung gebuͤhrlicher Pflicht durch eine anſehenliche Legation vberſchicken.
Gleichwol werden dieſelbe mit der Huldigung eine Zeitlang auffgehalten/ da der Churfuͤrſt erſtlich an die Stetiniſche Landſchafft obgeſagete Vrſachen/ die er zu behauptung ſeiner an dem Lande Stettin habender Gerechtigkeit/ vorwandte/ gelangen ließ/ auch bey Kaͤyſer Friederichen dem Dritten beſtetigung der Lehen im Hertzogthumb Stettin/ ehe der Kegenbericht der Pommeriſchen einkamb/ erhielt vnd erlangete.
Dennoch da Doctor Matthias von Wedel nebenſt Jarislaff Barnekowen am Kaͤyſerlichen Hofe im Nahmen der Pommeriſchen Hertzogen dar hat vnd bewies/ das/ ob woll das Land zu Stettin vber anderthalb hundert Jahren ſeine beſondere Herren gehabt hette/ die man die Stettiniſche Fuͤrſten nennete/ dennoch die andere Hertzogen von Pommern/ ſo ſich wegen vielfaͤltigen vnterſcheidlichen Erbtheilungen vnd Reſidenzen/ bald Hertzogen von Barth/ bald von Wolgaſt/ vnd ſonſten/ nennen pflegen/ die naͤhiſten Vettern vnd Erben weren/ als die ſich alle von Barnimo I. als dem gemeinen Erbſtammen herrechneten/ vnd dannenher zur anzeige/ das ſie mit der Stetiniſchen Herꝛſchafft eines Gebluͤtes weren/ vnd ſich von jhr nicht wolten trennen laſſen/ etliche Stuͤcken des Landes zu Stettin ſich vorbehalten hetten/ vnd derer Jaͤhrlich zu erhaltung jhres Rechtes bißher ohne weitern Einſpruch theilhafftig geworden weren:
Das auch Koͤnig Erich nicht ſchlechter dinge Hertzog Erichen/ als ſeinen Erben/ verworffen/ ſondern nur darumb im Eyfer etliche Wort außgeſtoſſen hette/ weil Hertzog Erich wegen ſeiner Gemaͤhlin mit ausſchlieſſung ſeines Bruders Wartislai IX.
vnd dann des Stetiniſchen Hertzogen Ottonis III. ſich allein der Erbſchafft des Landes anmaſſen wolte; Als hat Kaͤyſerl. Mayt. vngeachtet des Beſcheides/ der dem Churfuͤrſten auff ſein Vorbringen gegeben war/ den Hertzogen von Pommern die Verlehnung verſprochen/ vnd zugeſaget/ ſo ſie ſich perſoͤnlich ſtellen wuͤrden.
Gleichwol hat es allenthalben ſchwere Knoten geſetzet.
Die Fuͤrſten wolten zu vermeidunge innerlicher Auffruhr von der Stetiniſchen Landſchafft gebuͤhrliche Erbhuldigung auffnehmen/ ehe ſie die Belehnung vom Kaͤyſer empfiengen/ vnd baten wegen jhrer Reyſe zur Kaͤyſerlichen Mayt. vmb friſt vnd dilation.
Die Landſchafft ſahe/ was fuͤr ein Gewuͤlck aus der Marck ſich zuſammen trug:
Wolte deßwegen den eingefallenen Streit erſtlich entſcheiden/ vnd entrichtet wiſſen:
Dannenher ward die Huldigung bis ins mcdlxvj. Jahr auffgeſchoben/ inſonderheit weil etliche bedraͤwliche Schreiben vnd Reden/ im falle dieſelbe geleiſtet wuͤrde/ an ſie abgiengen.
Doch ward endlich das Recht/ ſo die Pommeriſche Fuͤrſten am Pommeriſchen Lande hetten/ allen Beſchwerligkeiten vorgezogen.
Vnd erſtlich wurden allerley Handelungen zwiſchen Marck vnd Pommern gepflogen/ darin es endlich da hinaus lieff/ das weder der Churfuͤrſt ſeine Anforderung wolte laſſen fallen/ noch die Hertzogen jhre Recht gemindert wiſſen.
Dann dieſelbe hetten nunmehr durch die new angerichtete Vniverſitaͤt zu Greiffswalde feine gelarte Leute ins Land bekommen/ durch dero einrathen vnd Rathſchlaͤge/ die Beſchaffenheit der Sache mehr erwogen ward/ als vorhin.
Die vorige Pommern hetten/ wie Wartislaus hat pflegen zu ſagen/ allewege mehr in guͤthlichen Handlungen/ als im Kriege verlohren.
Aber da nunmehr Rechtsgelarte in der Vniverſitaͤt/ vnd in Staͤdten gefunden wurden/ die des Vaterlandes Wolfahrt auch mit der Fieder vnd der Zunge in angeſtelleten Tagleiſtungen handhaben koͤnten/ muͤſte es heiſſen/ welcher Teuffel hat die Pommern alſo klug gemachet?
A. C. 1466.
88. Zu Soldin wird ein Vertrag zwiſchen dem Churfuͤrſten vnd den Hertzogen auffgerichtet/ der doch hernach caſſieret iſt.
Nichts deſto weniger iſt es zu verhuͤtung des Krieges auff einer Zuſammenkunfft zu Soldin durch etliche wenig Hoff- vnd Land Raͤthe dahin verabredet/ weil der Churfuͤrſt ſich erbott/ den Hertzogen aus Pommeren das Land zu laſſen/ wenn ſie es wolten von jhme zur Lehen tragen/ das die Stettiniſche Landſchafft ſo woll dem Churfuͤrſten/ als den Herzogen Huldigung leiſten ſolte:
Vnd das alſo die Lehen vom Churfuͤrſten vmbſonſt getragen wurde.
Dabey gleichwol die außdruͤckliche Clauſul vnd bedingung angehefftet ward/ das dieſer Vertrag zum Soldine nicht ehe ſolte guͤltig ſein/ biß Kaͤyſer I. Bewilligung einkaͤme.
Weil aber dieſelbe durchaus nicht hat koͤnnen erhalten vnd eingebracht werden/ ſondern vielmehr der Kaͤyſer durch ein oͤffentlich Mandat vnter dem Dato Graͤz den xiv. Octobris mcdlxviij. Jahres den Hertzogen bey Poen tauſend Pfund Goldes geboten hat/ die Lande vnd Lehen keines Weges zu veraͤndern/ als hat die ſaͤmptliche Landſchafft endlich dahin geſchloſſen/ der Soldiniſche Vertrag/ durch wenige geſchloſſen/ vnd nunmehr durch Kaͤyſerliche caſſation auffgehoben/ koͤnte jhnen nicht nachtheilig ſein/ vnd haben alſo die Geiſtlichen ſo woll/ als die vom Adel vnd Staͤdte jhrem Churfuͤrſten gehuldiget.
A. C. 1468.
89. Stettin huldiget auch den Pom̃erſchen Fuͤrſten.
Die Stadt Stettin folgete erſtlich des andern Jahres den andern Staͤnden/ vnd bewieſe alſo mit der That/ daß ſie nicht belieben truͤgen an deme/ damit jhre Buͤrgermeiſter beſchuͤldiget ward/ als wenn er zu Schildersdorff vnter der Linde auffm Kirchhofe mit den Marggraͤflichen Rhaͤten vnd den Garziſchen ſolte ein Verbundnus von vbergebung der Stadt Stettin gemachet/ vnd druͤber Zuſage bekommen haben/ das der Churfuͤrſt der Stadt Stettin/ im falle ſie jhn fuͤr einen Herren annehmen wuͤrde/ Damm/ Golnaw/ vnd Greifenhagen ſchencken/ jhme auch ſelbſt/ dem Buͤrgermeiſter/ etliche Doͤrfer/ vnd Eigenthuͤmbe verehren wolle.
Dann ſolches Geſchrey war allenthalben außgebrochen/ vnd hielt Jederman dafuͤr/ dz die Linde/ vnter welcher die Handlung ſolte gepflogen ſein/ alsfort zuverdorren angefangen habe; Welches alles doch Paulus Friedeborn/ vnſer newlich verſtorbener Buͤrgermeiſter zu Stettin/ weil er deßwegen keine gewiſſe Nachrichtung hat finden koͤnnen/ in zweifel ziehen will/ inſonderheit/ weil beſagter Buͤrgermeiſter Glinde den Pommeriſchen Fuͤrſten zu huͤlff wieder den Churfuͤrſten/ als er Paſewalck vnd Vkermuͤnde belagert hielt/ eine anzahl Soldaten zugefuͤhret/ vnd endlich/ ſeinem Gottesdienſt beſſer abzuwarten/ allen Emptern/ ſo er bißher in Verwaltung gehabt/ guthwillig abgedancket hat.
Weil aber beſagter maſſen alle guthliche Handlungen zergiengen/ als fieng man nunmehr an die Trummel zu regen/ vnd kamen wieder Pommeren von Neunzehen Chur- vnd Fuͤrſten des Reichs Verwarnungs vnd Abſagungs Briefe ein/ welche an- noch regiſtriret verhanden ſein/ vnd darin ſind befindlich/ Georg Koͤnig zu Boͤhmen/ Adolff zu Maynz/ Rubertus zu Coͤlln/ Johã zu Trier/ Ertzbiſchoͤfe Chur- Fuͤrſten; Friederich Pfaltzgraff Churfuͤrſt am Rhein/ Ernſt Churfuͤrſt zu Sachſen/ Wilhelm Hertzog zu Sachſen/ Wilhelm der Elter/ Heinrich Wilhelm der Juͤnger/ Friederich/ Otto/ Hertzogen zu Braunſchweig vnd Luͤnenburg/ Heinrich Albrecht der Elter vnd Juͤnger/ Johan/ Magnus/ Vlrich Hertzogen zu Mechelnburg/ vnd Johannes Hertzogen zu Nieder Sachſen.
Dagegen hetten die Fuͤrſten aus Pom̃ern keine Hulffe von Außwertigen zu erwarten.
Denn ſie waren zu der Zeit mit Niemand ſonders befreundet.
Hertzog Erich hette ein Pom̃eriſch Fraͤwlein: Hertzog Wartislafen Gemaͤhlin/ geborne aus Marggraͤflichem Stam̃e/ war todt.
Vorige Sipp- vnd Schwaͤgerſchafften warden als alt vnd vergeſſen nicht gerechnet.
Vnd denen von Pommern vor deme war Gutes wiederfahren/ die hetten es ſchon vergeſſen/ vnd lencketen ſich auff die andere ſeyte.
Dennemarck hette mit ſeinen eigenen Kriegen zuthun.
Polen vnd der Orden waren vnpartheyſch vnd Neutral: Allein der Kaͤyſer lies abermahl im Jahr mcdlxix. zu Graͤz den xiv.
Julii ein Befehlig an die Chur- vnd Fuͤrſten abgehen/ das niemand dem Churfuͤrſten zu Brandenburg wieder Pommern huͤlffe leiſten ſolte/ vnd citierete zugleich beyde Hertzogen/ jhre vnd des Reiches Recht fuͤrzuwenden/ vnd die Lehen zu empfahen.
90. Von vielen Chur- vnd Fuͤrſten wird Pommernabgeſaget Die Pom̃erſche Fuͤrſten aber hetten dißmahl gar keine Huͤlffe von Außwaͤrtigen zuerwarten.
A. C. 1469.
91. Der Churfuͤrſt erobert Vierraden/ Gartz vnd Loͤkenitz:
Hatte auch faſt Stettin wegbekom̃en:
Ehe aber dieſes Mandat auskamb/ eroͤberte der Churfuͤrſt Vieraden mit Liſt/ durch angeben eines Muͤllers/ zog ferner auff Gartz/ darin viele waren/ die es mit jhme hielten/ vnd ward daſelbſt bald eingelaſſen/ vnd weil dieſer Paß jhme wolgelegen/ bawete er in der Stadt ein Schloß/ vnd lies Warner von der Schulenburg/ einen ruͤſtigen Mann/ darin zur Beſatzunge.
Folgendes ruͤckete er fuͤr Loͤckeniz/ vnd gewan auch denſelben Ort.
Penckun wolte jhme aber die Thoͤre nicht auffſchlieſſen.
Drumb gedachte er Stettin des Nachtes zu vberrumpeln/ vnd erhaſchete auch nahe beym Paſſawiſchen Thor zweene Stadtknechte/ die in der Nacht herauß geritten waren/ vnd nach ſich die Thoͤre auffgelaſſen hetten/ das er faſt mit hinein gekommen were.
Es ſol ſonſt Buͤrgermeiſter Glinde vmb den Handel gewuſt haben/ nach Auſſage/ die einer von den Stadtknechten lange zeit nach des Buͤrgermeiſters Tode gethan hat.
Dann derſelbe hat in ſeinem Letzten bekand/ das B. Glinde mit ſeiner Faction Bottſchafft an den Chur- Fuͤrſten/ da er ſich des Paſſes Loͤkenitz bemaͤchtiget/ geſchicket/ mit dem Verſprechen/ wurde er die naͤheſte Nacht an das Thor kommen/ ſo ſolte er eingelaſſen werden/ alldieweil daſſelbe ſolte offen gelaſſen/ vnd keine andere Wacht dahin geſtellet werden/ als die es mit jhme hielten.
Der Churfuͤrſt were bereit dazu geweſen:
Hette ſich auch bis ans Gerichte hinan gemachet/ vnd/ damit er fuͤr eine beſorgliche Verraͤhterey verſichert were/ etliche Kundſchaffer voraus geſchicket/ die nach beſchehener Abrede die Thoͤre offen gefunden.
Denen aber im Thore were die Zeit/ weil der Churfuͤrſt verzoge/ lang geworden/ vnd der Burgermeiſter hette zweene Stadtdiener/ die auch vmb den Handel wuͤſten/ hinaus geſand/ zuerfahren/ ob der Churfuͤrſt verhanden.
Es were aber vngefehr ein Knochenhawer auff die Gaſſen/ ſein Waſſer/ mit Zuͤchten zu reden/ zulaſſen gekommen:
Der hette das Raſſeln der Pferde vernommen/ vnd als er nach dem Thore lieff/ daſſelbe offen befunden/ ſeine andere Geſellen/ die am andern Orte Wacht hielten/ beruffen/ vnd die Thore verſchloſſen/ vorgebende/ wenn man wolte Kundſchaffter außſchicken/ konte man gleichwol die Thore verwahren.
Bald drauff weren die Diener widergekommen/ vnd da ſie wieder vermuthen die Thoͤre offen gefunden/ Feinde Feinde geſchrien/ die ſie doch ſelbſt geholet hetten/ Weren aber nicht eingelaſſen worden.
Dieſes aber alles/ eben wie das vorige/ ſo von B. Glinden außgeſprenget iſt/ wil etlichen vngewis ſcheinen.
Belagert auch Greyfenhagen/ vnd machet endlich einen Stillſtand der Waffen.
A. C. 1468.
Weiters kam der Churfuͤrſt fuͤr Greiffenhagen/ vnd ſchlug dafuͤr ſein Lager auff.
Solche Stadt aber/ weil ſie woll beſetzet war/ koͤnte nicht ſo leicht gewonnen werden.
Vnd Hertzog Erich lag zu Pyritz mit ſeinem Volck/ vnd thate offtermahlen mit außfallen dem Feinde zimlichen Abbruch/ biß endlich ein Anſtand der Waffen/ durch die Strallſundiſchen abgehandelt ward/ vnd der Churfuͤrſt die Belagerung quitierete.
92. Die Mechelbuͤrger nehmen Treptow an der Tollenſe ein: Werden aber durch Hertzog Wartislaffen wieder herauß geſchlagen.
Vnter des/ das der Churfuͤrſt alſo vmb den Stettinſchen Ort ſich es lies ſawr werden/ vberfielen die Hertzogen von Mechelnburg Treptow an der Tollenſe/ zwangen ſie mit Fewr/ brandten ſie halb aus/ vnd beſetzten ſie mit cc. Mann.
Aber Hertzog Wartislaff/ der den Vor Pom̃eriſchen Ort zubeſchirmen auff ſich nam/ begab ſich mit ſeinem Volck von Greiffswald vnd Demmin auff einen Anſchlag wieder hinan/ bekam das Thor mit behaͤndigkeit ein/ weil er einen Wagen voraußgeſchicket/ vnd denſelben alſo zugerichtet hette/ das er mitten im Thor zubrechen muſte.
Drauff drangen die Pommern/ die er verſtecket hatte/ mit gewalt in die Stadt/ warden der Mechelburgiſchen Beſatzung Meiſter/ vnd fielen ferner Hertzog Vlrich ins Land zu Stargard vnd Wenden ein/ vnd machten gute Beute.
Vnd diß alles geſchahe im m. d. lxviij. Jahre.
Nach verflieſſung deſſen/ ruckete der Churfuͤrſt im angehenden Fruͤling fuͤr Paſewalck/ vnd da er dieſelbe nicht gewinnen koͤnte/ wolte er es an Vkermuͤnde verſuchen/ der meinung/ wenn er die Stadt ein hette/ es koͤnte jhme Paſewalck nicht entſtehen.
Fuͤr Vkermuͤnde ſtieſſen die Herzogen von Mechelnburg mit jhrem Volcke zu jhme/ vnd ſetzeten neben jhme die Belagerung hefftig fort.
Hertzog Wartislaff der forderte alles Volck auff/ vnd ſtrickete des Feindes Lager allen Proviant ab.
Die Ancklamiſchen inſonderheit hielten ſich wol mit den vmbliegenden von Adel/ vnd nahmen auff einmahl Hertzog Vlrichen von Mechelburg lx. Wagen mit Brod vnd Speiſen beladen/ vnd ſchlugen die Convoy/ ſo auff cc.
Knechte vnd c. Pferde beſtandt/ in die flucht.
Endlich kamen auch die Rugianer/ Barthierer vnd Strallſundiſchen angezogen/ theten ſich mit Hertzog Wartislaffen zuſammen/ gedachten den Churfuͤrſten im Lager/ darinnen nunmehr groſſer Mangel ſich befand/ vnd da jhme einsmahl aus dem Schloſſe von einem Auguſtiner Muͤnch der Tiſch mit dem Eſſen vor dem Maul war weggeſchoſſen/ zu vmbringen/ vnd lieſſen deßwegen die Wege vmbher verhawen/ das er nirgends hinauß moͤchte.
Aber er ward ſolches Anſchlages bey zeiten innen/ hub die Belagerung auff/ vnd begab ſich in ſein Land.
Die Pom̃ern aber ſetzeten hinter jhn her/ nahmen jhme etliche Geſchuͤtz/ gewannen auch vnter Hertzog Wartislaff in der Vkermarck Granzow vnd andere Flecken/ vnd verheereten was ſie antraffen:
Erich aber gieng in die Newmarek/ vnd fngete daſelbſt den Maͤrckern nicht geringen Schaden zu.
93. Der Churftzrſt verſuchets vergeblich an Paſewalck: Lagert ſich fuͤr Vkermuͤnde/ vnd da ſelbſt ſtoſſet das Mechelburgiſche Volck zu jhm.
Mus gleichwol vnverrichter Sache abziehen.
A. C. 1468.
94. Der Tag zu Peterkow/ darauff Polniſche Geſandten zwiſchen beyden Parthen nactieren/ zergehet vnfruchtbarlich.
Eben aber zu ſolcher Zeit kam eine ſtatliche Bottſchafft von Koͤnig Caſimiro aus Polen an/ die ſchlug ſich im Nahmen jhres Koͤniges in den Handel/ vnd beſtim̃ete beyden Theilen zu Peterkow einen Tag zu Friedenstractaten/ hat aber nichtes Hauptſachliches abhandeln koͤnnen/ ſondern nur die Sache zum Stillſtande gebracht.
95. Alberlus da er nach ſeinem Bruder Friederico zur Chur kompt/ verklaget die Pommern auffs newe bey Kaͤyſer Friederico/ vnd weil die Hertzogen auff beſchehene Citation nicht erſcheinen/ auch jhre Abgeſandten D. Matthæus Wedel auff der Reyſe ſtirbet, als wird auffs n;e;we das Hertzog-
Nicht lange hernach verfiel Churfuͤrſt Friederich.
So bald aber ſein Bruder Albertus/ den man ſonſt den Teutſchen Achillem nennet/ vnd der bey Kaͤyſer Friederichen wegen getrewer Dienſte woll dran war/ zu der Chur kam/ ernewerte er bey Kaͤyſerl. May. Klage wieder die Hertzogen aus Pommern/ als wenn ſie jhme das Hertzogthumb Stettin/ ſo an jhn vnd ſeinen Bruder verfallen were/ eingenommen/ vnd gewaltſahmlicher weyſe vorenthalten hetten.
Drauff beſcheidet Kayſerl. Mayt. nochmahlen die Hertzogen perſoͤhnlich fuͤr ſich.
Sie wenden Vrſache fuͤr/ warumb ſie perſoͤhnlich nicht erſcheinen koͤnnen/ vnd ſchicken jhren Legaten Doctor Mattheum von Wedel abermahlen ab/ das der nicht alleine jhre Gerechtigkeiten hand habete/ ſondern auch in jhrem Nahmen die Lehen empfienge/ der Kaͤyſer aber beſtand darauff/ es ſolte/ wo nicht beyde/ doch einer von den Pommeriſchen Fuͤrſten ſich perſoͤnlich ſtellen/ vnd ſetzete darzu auffs newe einen gewiſſen Termin.
Solches thut gemelter D. Mattheus von Wedel den Hertzogen vngeſeumet zuwiſſen/ vñ ſtirbet darauff ploͤtzlich.
Aber weil die Wege vnſicher waren/ verfleuſſet der Termin/ ehe die Hertzogen zuwiſſen bekamen/ was vorgelauffen war.
Vnd weil alſo weder ſie ſelbſt erſchienen/ noch Jemand mehr ſchicketen/ vnd alſo die Nothurfft der Pom̃ern am Kaͤyſerlichen Hofe nicht ſattſamb beygebracht ward/ als vbergab der Kaͤyſer Marggraff Albrechten das Hertzogthumb Stettin auffs newe/ ſchrieb auch an beyde Hertzogen/ die er nur die Hertzogen zu Barth vnd Wollgaſt nennete/ das er vmb jhres vngehorſamlichen Auſſenbleibens das Land Stettin dem Marggraffen gegeben hette/ vnd were ſein Wille/ das ſie es jhm abtreten ſolten.
Lies auch ein ernſtes Mandat von Regensburg an die Landſtaͤnde des Hertzogthumbs Stettin Pom̃ern/ ſo viel derer vnter Hertzog Otten des dritten Regierung geweſen waren/ abgehen/ vnd befahl jhnen Churfuͤrſt Friederichen zu hnldigen vnnd zu ſchweren.
Vnd alſo fieng nun erſtlich der Churfuͤrſt an des Pommeriſchen Wapens vnd Tituls ſich zugebrauchen.
thumb Stettin Churfuͤrſt Allbrecht vbergeben.
Die Hertzogen aber fertigten andere Geſandten/ als D. Georgium Waltern/ vnd Jaroſtaven Bernekawen an den Kayſerlichen Hoff nach Regensburg ab/ die fuͤhreten es beſter maſſen aus/ das die Lehne des Hertzogthumbs Stettin nicht erlehret/ noch ans Reich/ ſondern an des verſtorbenen Hertzogen naͤhiſte Vettern verfallen were/ vnd baten/ ſie jhrer Lehen/ die ſie im Beſitz hetten/ nicht zuberauben/ ſondern vielmehr die Belehnung dem Churfuͤrſten geſchehen zu wiederruffen/ vnd zu caſſiren.
Damit aber iſt nichtes anders außgerichtet/ als nur das Kayſerliche Commiſſarien/ der Biſchoff von Augsburg/ vnd des Reiches Marſchalck/ der von Pappenheim/ verordnet ſein/ die die Sache zum Roͤriken auff der Marckiſchen vnd Pommeriſchen Grentze verhoͤreten/ vnd guͤthliche Handlungen darin pflogen/ aber nichtes gruͤndliches vertragen koͤnten.
96. Als die Hertzogen aus Pom̃ern ſich vber den Außſpruch des Kaͤyſers beſchwereten/ wird ein
Tag zum Roͤriken zur Handlung angeſetzet:
Derſelbe aber zerſchlaͤget auch ohne Vertrag der Sachen.
A. C. 1471.
97. Pommern wird mit Mechelenburg aus dem grunde vertragen.
A. C. 1471.
Die Handlung mit Mechelnburg lieff beſſer hinauß.
Dann da Hertzog Vlrich von Mechelnburg vnd Stargard im Jahr mcdlxxi. mit todte ohne Erben abgieng/ vnd Hertzog Heinrich/ den man ſonſt den Feiſten nennet/ deſſelbigen Land ererbet/ machete er alsfort mit den Hertzogen von Pommern in der Guͤte einen ſolchen Vertrag/ das er ſich ferners Beyſtandes dem Churfuͤrſten wieder Pommern entſagete/ vnd zu deſſen beſtaͤtigung ward ſeinem Sohn Johanni/ Fraͤwlein Sophia Erici II. Tochter zugeſaget/ die doch hernach/ weil Johannes vor der Ehelichen Vertrawung verſtarb/ ſeinem Bruder Hertzog Magno iſt beygeleget.
Hertzog Wartislaff aber lies ſich Fraͤwlein/ Magdalenam/ Hertzog Vlrichs von Stargard Tochter/ in ſeinem hohen Alter ehelich beyſetzen/ mit welcher er doch nicht iſt beerbet geworden.
98. Zu Prentzlon wird ein Ver-
Gemelter Hertzog Heinrich von Mechelnburg lies von dieſer Zeit an ſichs hoch angelegen ſein/ ob er die Hertzogen von Pommern mit dem Churfuͤrſten in der guͤte vertragen konte/ beforderte auch im Jahr mcdlxxij. einen Tag zu Prentzlow.
Daſelbſt erſchienen der Churfuͤrſt mit ſeinen beyden Jungen Printzen/ Johan vnd Friederich/ beyde Hertzogen von Pommern/ vnd Hertzog Heinrich von Mechelenburg mit ſeinen dreyen Soͤhnen/ Johanſen/ Magno vnd Albrechten.
Der Churfuͤrſt aber wolte nichtes welchen/ wo nicht das Lehen vber das Stetinſche Hertzogthumb von Hertzog Erichen durch einen Handſtreich empfangen/ vnd jhme der Pommerſche Titul gelaſſen/ vnd er des Angefaͤlles halber verſichert wuͤrde.
Vnd ob hierin zwar Hertzog Erich ſich finden lies/ ſo geſchahe doch ſolches alles wieder Hertzog Wartislai willen/ vnd blieb es nach wie vor in Vnrichtigkeit.
trag zwiſchen Erico vnd dem Churfuͤrſten gemacht auff vnterhandlung der Mechelnbuͤrgiſchen Fuͤrſten/ darin doch Wartislaff nicht williget.
A. C. 1473.
Offtbeſagter Hertzog Erich ſtarb etwa zwey Jahr hernach zu Wollgaſt/ vnd verlies zwar nebenſt vier Toͤchtern drey junge Printzen/ als Wartislaff/ Caſimirum vnd Bogiſlaum.
Aber Wartislaff vnd Caſimir verfielen bald nach des Vaters Todt; Jener zu Wolgaſt/ da er ſich beym Vater auffhielt/ dieſer zu Ruͤgenwald/ da er nebenſt ſeinem Bruder Bogiſlao bey der Mutter erzogen ward.
Dann es hette ſich zwiſchen dem frommen Fuͤrſten vnd ſeiner Gemaͤhlin/ die ſich wegen der reichen Erbſchafft/ ſo jhr von Koͤnig Erich zugefallen war/ etwas wieder jhren Herren gebruͤſtet/ vnd da er jhr/ das ſie zu jhme kommen ſolte/ geſchrieben/ ſich deſſen geweigert/ eine Vneinigkeit verdacht vnd Zwiſt eraͤuget/ vnd das war die Vrſache/ warumb ſie ſich nicht bey ſeinem Ende finden lies/ vnd warumb etliche Kinder beym Vater/ vnd die andern bey der Mutter waren.
Ja man will auch außgeben/ als wann die Mutter am Todte des einen Jungen Printzen/ den ſie bey ſich hette/ ſchuldig ſey; Vnd dem uͤbrigen Bogiſlao auch nachgeſtellet habe/ auch den boͤſen Willen zu Wercke gerichtet hette/ wenn nicht jhre Narre den Printzen erinnert/ Er ſolte das Butterbrodt dem Hunde vorwerffen/ das ſie jhme gegeben/ vnd da der Hund des folgendes Tages ſol von geſtorben ſeyn/ da ſie doch wenn mans wolte mit Gelindigkeit belegen/ davon keinen Nutzen hette zugewarten gehabt/ vnd als eine natuͤrliche Mutter/ ſolches nicht wuͤrde haben in die Gedancken faſſen koͤnnen.
Sonſt iſts vnleugbar/ das Bogiſlaus in ſeiner Jugend bey der Mutter zu Ruͤgenwald gar vnachtſamb in der gemeinen Schule vnter den andern Knaben/ mit denen er ſich offtermahln wol gezancket/ vnd druͤber wenig Fuͤrſtliche Sitten/ inſonderheit in zerriſſenen Kleidern/ darin ſie muͤſten herein gehen/ lerneten/ iſt erzogen worden; Vnd das Hans Lange ein Bawr von Lantzke jhme guthwillig zu Dienſte geſtanden/ vnd jhn mit Kleidern verſorget hat/ wie auch das/ nach deme Bogislaff in die Regierung trat/ die Mutter nach Dantzig mit jhren Schaͤtzen ſich begeben hat/ vnd erſtlich nach etlichen Jahren mit jhrem Sohne außgeſoͤhnet/ vnd mit der Landvoigthey Stolp Fuͤrſtlich verſehen iſt.
99. Ericus II ſtirbe mit zween Soͤhnen/ vnd ſein noch vbriger einiger Sohn Bogislaus X. der von ſeiner Mutter zu Ruͤgenwald vnachtſam erzogen war/ bekompt das Regiment.
A. C. 1474.
So bald nun Hertzog Erichen Todt zu Ruͤgenwald kundbar ward/ ermannete ſich Bogiſlans/ ſein noch vbriger einiger Sohn/ vnd ſein Bawr gab jhme ein Pferd/ ein Schwerd/ Stiefeln vnd Sporen/ vnd was darzu gehoͤret/ ritt mit jhme zu den nehiſt geſeſſenen vom Adel:
Die ſich dann leicht lieſſen auffſprechen/ das ſie jhren jungen Fuͤrſten zu ſeinem Vetter Hertzog Wartislaffen mit ccc.
Pferden naher Barth begleiteten:
Welcher auch dermaſſen jhme mit Rhat vnd That beyſprang/ das er durchs gantze Land/ das jhme ſeines Vettern wegen zuſtand/ die Huldigung empfieng.
Wegen beſagter Gutthat aber/ die er von ſeinem Bawren Hans Langen empfangen/ hat er demſelben offtermahln Gnade angeboten/ vnd jhme/ was er begehrete/ zugeben verſprochen:
Aber der hat nichtes anders bitten oder annehmen wollen/ als das er nur die zeit ſeines Lebens von aller Vnpflicht moͤchte frey ſeyn.
Vnd da der Hertzog auch ſolche Gnade auff die Erben hat wollẽ außdehnen/ hat er mit einer ſtattlichen Großmuͤtigkeit/ die ſonſt nicht leichtlich bey ſolchen Leuten gefunden wird/ geantwortet.
Er were ein Bawr:
Drumb ſolten ſeine Kinder auch Bawren bleiben.
Schicketen ſie ſich wol/ ſo koͤnten ſie keinen beſſern Standt haben.
Deñ einem Bawren dienete nicht frey zu ſein/ weil er der Freyheit nicht wuͤſte zugebrauchen/ vñ nur entweder Faul vnd Traͤg oder Vbermuͤtig vñ Bawrſtoltz wuͤrde/ dz er Niemand gleich vñ Recht thete/ vnd dadurch ſich endlich in alle Muͤhe vñ Noth brechte.
Vnſere Chroniken melden/ dz beſagter Bawr von Lantzke nach dieſem oͤfftermalhn ſey gen Hofe gekom̃en/ vñ ſich guͤtlich thũ laſſen/ auch H. Bogiſlaffen nicht anders als Du/ wie er zuvor gewohnet/ geheiſſen/ vñ jme/ ſo etwz vnrichtig zugieng/ angezeiget.
Vnd ob ſchon die Amptleute bißweilẽ deswegen ſawr auſſagẽ/ ſo achtete er deſſen nit/ redete doch dabeneben vielen das Wort/ die in Vngnade beym Hertzogen gekom̃en waren/ vñ abgeſetzet werden ſolten.
Du wilt/ ſagete er/ jetzund dieſen abſetzen/ den wir nun geſpecket vnd ſat gemachet haben/ vnd ſetzeſt vns eine hungerige Lauß wider dahin/ die ſauget vns von newen aus/ vnd machet vns gar Arm.
Drumb laß vns nur dieſen/ den wir jetzund leichter erhalten koͤnnen.
100. Bogißlaus X. will den Vertrag zu Prentzlow newlich auffgerichtet nicht halten/ vnd drauff gehet die Fehde wider an/ vnd wird er in Pyritz hart belagert.
Nach deme nun Hertzog Bogslaff die Erbhuldigung von den Staͤnden angenommen/ begehrete Churfuͤrſt Albrecht hiebey Ernewerung der Lehen vnd angefalls.
Er aber erachtete ſich auff Raht ſeines Vettern vnd der Landſchafft dazu nicht verpflichtet/ vnd wandte vor/ ſeinem Vater were mit gewalt vnd behendigkeit etwas abgedrungen/ in welches er nicht koͤnte einwilligen/ vnd wolte die gantze Sache zur rechtlichen Erkendnus des angefangenen Proceſſes geſtellet haben.
Darauff gieng die Fehde wieder an.
Vnd da er als ein Alter Soldat vermerckete/ das ſich der junge Hertzog Bogiſlaff in Pyritz mit dc. Pferden/ vnd m. Fußknechten ſolche Stadt zuverwahren hette eingeſchloſſen/ gedacht ers kurtz vnd guth zumachen/ vnd legete ſich mit x. tauſendt Mann dafuͤr/ willens/ nicht ehe von ſolchem nicht gar feſten Orte zuweichen/ biß er ſich des Hertzogens Perſohn bemaͤchtiget hette.
Solches mercketen des Hertzogen Leute gar wol/ vnd bedachten nun erſtlich/ das es nicht rahtſamb wehr/ einen Herren/ in deſſen Wolfahrt des gantzen Landes Statt beruhet/ in einer Ringmawer/ die dem Feind zum naͤhiſten/ vnd nicht zum ſicherſten iſt/ zuhaben/ Erdachten derowegen anfaͤnglich den Fuͤrſten durch einen vnverſehnlichen Außfall aus der Stadt durch die Feinde zubringen/ vnd als ſolches wegen gar zu groſſen Widerſtandes nicht angieng/ vnd der Churfuͤrſt mit vnauffhoͤrlichem Sturm der Stadt zuſetzte/ hat Hans Kuſſow der nicht weit von Pyritz geſeſſen war/ vnd deme die gelegenheit des Ortes woll bekand war/ ſeinen Herren in der Nacht durch den Teich beym Jungfrawen Kloſter/ vnd ferner durch die Ploͤniſche Bruͤche davon gebracht/ vnd jhn aus des Feindes gelegeten Stricken erlediget.
Da ſolches der Chur- Fuͤrſt vernam/ vnd auch zugleich Bottſchafft einkam/ das der Pom̃eriſche Entſatz nunmehr nicht weit von dannen were/ vnd dabeneben vom Kaͤyſer als ein Feld Obriſter wieder Hertzog Carl in Burgundien/ der die Stadt Neuß im Collniſchen Ertzbiſchoffthumb belagert hette/ abgefodert ward/ brach er fuͤr Pyritz auff/ vnd zog davon.
Hertzog Bogiſlaff aber folgete jhme auff dem Fuſſe in die Newe Marck/ belagerte Berneſtein vnd gewan es/ vnd gedachte noch ferner zu gehen.
Aber die Hertzogen von Mechelnburg ſchlugen ſich abermahlen in die Mitte/ vnd wolten die Sache zu Prentzlow dahin behandelen/ das was gewonnen were/ auff beyden ſeiten gewonnen bliebe/ die Gefangenen frey außgiengen/ der Churfuͤrſt wen das Land loß ſtuͤrbe/ des angefelles halben verſichert wuͤrde/ vnd Hertzog Bogiſlaus zu dieſes Vertrages beſtetigung/ des vorigen Churfuͤrſten Friederichs Tochter Margaretam ſich beylegen lieſſe.
Weil aber der Chur- Fuͤrſt bey dieſem Vertrage/ da er Hertzog Bogiſtaffen die Hand reichete/ dazu ſagete; Lieber Oheimb/ hiemit verlehne ich euch Land vnd Leute:
Zog derſelbe die Hand mit dieſen Worten zuruͤcke.
Es iſt ſo nicht geredet:
Da ſollen Ehe drey ſieben Teuffel durchfahren.
Dann alſo pflag er zu fluchen:
Setzete ſich im Zorm auffs Pferd/ vnd ritte bey vnvertragener Sache nach Paſewalck/ da Hertzog Wartiſlaff ſein Vetter ſich auffhielt/ vnd durchaus nicht rahten wolte/ daß das Land zu Stettin zu Lehen vom Chur- Fuͤrſten empfangen wuͤrde.
Nichtes deſto weniger haben die Fuͤrſten zu Mechelnburg ſich bearbeitet/ das Hertzog Bogislaff ſich wieder zum Churfuͤrſten nach Prentzlow begab/ vnd die Heurahtshandlunge vnd Anwartung des Angefelles brieflich vollenzog vnd verſicherte.
Doch iſt das Beylager bis auffs mcdlxxvj. Jahr verſchoben worden.
Vnd dieſes erzehlen alſo vnſere Pom̃eriſche Chronicken/ laut eines Briefes von Hertzog Magnus aus Mechelnburg.
Die Brandenburgiſchen aber haben etliche Jahr hernach in der Nuͤrnbergiſchen Commiſſion vorgegeben/ als wenn Bogiſlaus gleichmeſſig/ wie ſein Vater/ pflicht gethan hette/ vnd druͤber Brieff vnd Siegel beyder Hertzogen von Mechelnburg fuͤrgeleget.
Von ſolchen Briefen aber hat in gemelter Commiſſion der Hertzog nichtes wiſſen wollen/ es ſey auch zugegangen wie es wolle/ mit dem Vorgeben/ das offtmahlen vnter den Partheyen gehandelt/ vnd von den Vnterthedingern ein Begriff oder Project gemachet/ vnd vnter die Siegel gebracht werde/ das dem andern Theil nicht annehmlich/ oder von jhme vollenzogen werde.
101. Als Hertzog Bogislaus X Berneſtein gewonnen/ wird auffs newe durch vnterhandlung der Hertzogen aus Mechelnburg zu Prentzlow ein Vertrag behandelt/ darauff dem Churfuͤrſten das angefell des Landes verſtchert iſt.
102. Hertzog Wartislaff bekompt durch Behaͤndigkeit Gartz vnd Vie;a;en ein/ vnd nimbt Werner von der Schulenburg
Weil aber in dieſem Prentzlowiſchen Vertrage/ Hertzog Wartiſlaff nicht begriffen war/ als trachtete er jmmerdar darnach/ wie er die Stadt Gartz vnd andere Guͤter/ die der Churfuͤrſt vom Stetinſchen Fuͤrſtenthumb nunmehr bey acht/ oder wie etliche ſagen/ zehen Jahr innen hette/ wiederumb in ſeine Gewalt bringen moͤchte.
Es kam jhme auch eine gewuͤnſchete Gelegenheit in die Hand/ dadurch er/ was er ſuchete/ erreichete.
Dann der Commendant drinnen Werner von der Schulenburg hette zu ſeiner Kindtauff etlichen Habern von Bartholomeo Bruͤſeabern zu Bruſefeldt geſeſſen/ begehret.
Derſelbe aber entdeckete dieſes Hertzog Wartiſlafen/ der ſich dasmahl zu Stettin auffhielt.
Vnd ward die Sache dermaſſen vorgenommen/ das viij. Wagen mit gewapneten Maͤnnern/ vnd inſonderheit etlichen vertraweten vom Adel/ vnter groſſen Saͤcken/ ſo an ſtatt des Habers mit Hechſel oder Heckerling gefuͤllet waren/ bedecket/ gar fruͤe fuͤr den Zollkamen.
Vnd als ſie daſelbſt/ wie es beſtellet war/ von der Wacht eingelaſſen wurden/ haben ſie dieſelbe niedergemachet/ vnd die Wagen ins Statthor gerncket/ das nicht allein etliche Stetinſche Buͤrger/ die in Kahnen an der Bruͤcke auffwarteten/ ſondern auch Hertzog Wartislaff ſelbſt mit ſeinem Kriegsvolck/ ſo er in der eyle von Stettin/ Stargardt/ vnd etlichen vom Adel auffgebracht hette/ in die Stadt hinein kam/ das Schloß mit Gewalt eroberte/ vnd in den Grund verderbete/ vnd den Commendanten ſelbſt/ der auff ein Thor die Flucht nam/ vnd ſich iv.
Tage davon wehrete/ gefangen bekam.
Folgends iſt auch Vierraden mit gleichmaͤſſiger Behendigkeit durch Heinrich Lindſteten eingenommen/ vnd drauff Curdt Schlabersdorff der Hauptman gefangen worden.
Jmgleichen ward auch Loͤkenitz dem Churfuͤrſten wieder abgenommen.
durch Bruͤſcheken gefangen.
Jmgleichen kompt auch Loͤckenitz wider an Pemmern.
103. Der Churfuͤrſt gewinnet Vierraden/ Loͤkenitz/ Sazigk vnd Berneſtein wider/ brennet Bahnen in den grund.
Vñ endlich wird nach Wartislaffen Todte ein voͤlliger Friede getroffen/ daruͤber Werner von der Schulenburg wegen ſeiner getrewen Dienſte/ Loͤkenitz vnd Penckun erlanget.
Da ſolches fuͤr den Churfuͤrſten kam/ war er bald auff mit ſeinem Heere/ brachte Vierraden/ weil es von den Stetinſchen vbel beſetzet war/ alsfort wieder an ſich/ zog auch fuͤr Gartz/ daſſelbe zu belagern/ weil ers aber nicht bald gewinnen konte/ machete er ſich an die Loͤkenitz/ vnd eroberte ſolchen Ort/ griff auch folgends weiter vmb ſich/ vnd weil Hertzog Wartislaff kranck lage/ vnd Hertzog Bogiſlaff wegen des getroffenen Vertrages nicht zu Felde zog/ gewan er die beyden Haͤuſer/ Satzig vnd Berneſtein/ vnd brandte Bahnen in die grund.
Endlich da Wartiſlaff gar mit Todte abgieng/ vnd zum Newen Camp begraben ward/ iſt erſtlich ein Stillſtand der Waffen/ endlich ein voͤlliger Friede getroffen/ vnd auffs Feſt der Heimſuchung Mariæ im Jahr m. cdlxxix. vollenzogen/ das dem Churfuͤrſten Loͤkenitz/ Vierraden/ vñ Berneſtein verbleiben/ Hertzog Bogiſlaffen kein Anſpruch wegen Gartz gemachet/ ſondern Satzig wieder außgeantwortet werden ſolte/ das auch newe Verſicherung wegen der Erbvertraͤge anßgehaͤndiget wuͤrde.
Vnd alſo iſt der Grund eines beſtaͤndigen Friedes zwiſchen Marck vnd Pommern geleget worden/ vmb welchen/ weil ſich Werner von der Schulenburg ſehr bearbeitet hette/ iſt jhme das Staͤdtlein Loͤkenitz/ ſampt aller Zubehoͤrung vom Churfuͤrſten; Vnd Penckun ſampt dem Ampt daſelbſt von Hertzog Bogiſlao zur Lehen auffgetragen vnd vbergeben worden.
Es ſind aber die Edlen von der Schulenburg Geldriſche Herren/ vnd koͤnnen jhre erſte Muͤtterliche Ahnen von den Edlen Freyherren von der Zahna/ von den Edlen Schadewachten/ vnd von den Heꝛrn von Buch vnd Gersdaw herzehlen/ vnd ſind zun zeiten Caroli des groſſen erſtlich neben andern Geſchlechtern in die Marck/ dieſelbe zubewohnen/ vnd wieder die Wenden zu vertheidigen gekommen.
Gemelten Warner von der Schulenburg/ der Fraw Eliſabeth von Puttlitz zur Ehe hette/ hat Hertzog Bogiſlaff in Beſtallung genommen/ jhn zum Hauptman im Lande zu Stettin verordnet/ durch ſeinen Raht loͤbliche Hoff- vnd Amptordnung auffgerichtet/ vnd ſich vmb gelarte Leute zu den Gerichten beworben vnd vmbgethan.
A. C. 1479.
Des folgenden Jahres/ da manſchreibet mcdlxxx. were Hertzog Bogiſlaff durch etlicher ſeiner Hofeleute vnbilliches Vornehmen/ vnd drauff folgenden Tumult der Coͤßliniſchen Burgerſchafft/ faſt vmb ſein Leben gekommen.
Dann da er ſich bey Zanow am Chollenberge auffm Schloſſe/ das nunmehr verſtoͤret iſt/ auffhielt/ vnd etliche von ſeinem Hoffgeſinde die Coßliniſche vnd andere Kaufleute/ die nach Dantzig handelten/ beraubeten/ vnd mit der vbel geſucheten Beute nach Zanow ritten/ ward zu Coͤßlin druͤber ein Tumult/ vnd die aus der Gemeine lieffen alsfort zun Waffen/ eyleten auff des Fuͤrſten Schloß zu- vnd wolten die Thaͤter/ die jhre Buͤrger auff freyer Straſſen beraubet hetten/ herauß haben/ vnd da jhnen die Thore nicht fort auffgemachet wurden/ vnd der Hertzog ſelbſt ſich zur Wehr ſetze/ erbrachen ſie das Thor vnd ſchlugen auff die/ ſo Gegenwehr thaten/ gewaltig zu/ hatten auch den Hertzog ſelbſten mit einer Helleparten erſchlagen/ wann nicht Adam Podewils/ der Hauptman zu Zanow/ den Schlag auffgefangen hette.
Als ſie endlich des Hertzogen maͤchtig geworden waren/ ſetzeten ſie jhn nebenſt denen/ die er bey ſich hette/ auff ſchlechte Wagen/ die ſie aus Zanow zur Hand ſchaffeten/ vnd kamen mit jhme/ gleichſamb als in einem Triumph/ nach jhrer Stadt/ vnd ſchrien all gewonnen.
Blind iſt offtermahlen der Poͤfel/ das er daſſelbe wolgethan heiſſet/ was zum Verderben vnd Vntergang der nehiſte Weg iſt.
Der Raht aber vnd die Vornembſten aus der Gemeine/ die der Sachen beſſer nachdachten/ vnd in der Stadt geblieben waren/ ſo bald ſie hoͤreten/ daß jhre Hertzog als ein Gefangener zu jhnen gebracht ward/ wurden druͤber ſehr beſtuͤrtzet/ giengen jhrem Landsfuͤrſten fuͤr das Thor entgegen/ entſchuldigten ſich auffs beſte/ baten die Thorheit dem vnbendigen Poͤfel zuverzeihen/ vnd tractiereten jhn beſter maſſen nach jhrem Vermoͤgen.
Kaum war ſolches geſchehen/ ſo brach ein Geruͤchte aus/ daß der Hertzog gefangen/ ja das er erſchlagen were/ vnd Jederman war auff den Beinen/ jhn entweder zu entledigen/ ſo er noch lebete/ oder/ ſo er todt were/ zu rechen.
Aber da die Beſchaffenheit vnd Verlauff des gantzen Handels recht eingenommen ward/ damit beydes des Hertzoges Hoheit beybehalten/ vnd das vnbeſonnene Vornehmen des Coͤßliniſchen Poͤfels geſtraffet wuͤrde/ iſt zwiſchen dem Hertzogen vñ der Stadt/ durch Martinum den Biſchoff von Cammin/ Henningk Borcken/ Caſpar Fleming/ vnd Warner von der Schulenburg/ vnd andere/ die Sache dermaſſen vertragen/ daß/ weil die Coͤßliniſchen Hertzog Erico Bogiſlai Vatern zu ſeinen Kriegen etliche tauſend Guͤlden vorgeſtrecket hetten/ dieſelbige nicht wieder fordern/ ſondern noch dazu drey tauſend Guͤlden zur Aiſſoͤhne erlegen/ vnd dabeneben dem Hertzogen/ wann er zwiſchen Michaelis vnd Martini ſelbigen Jahres mit ſeinem Frawenzim̃er vnd cc.
Pferden kommen wuͤrde/ daß Thor/ da ſie jhn daßmahl eingefuͤhret hetten/ niederreiſſen/ vnd jhn daruͤber reiten laſſen/ jhm mit der gantzen Cleriſey/ Stadt vnd Cloſter mit Creutzen vñ Fahnen entgegen gehen/ vor dem Thore einen Fußfall thun/ vmb Verzeihung bitten/ jhme etliche Tage guͤttlich thun/ vñ ſeiner Gemaͤhlin ein Kleinoth von cc.
Goldguͤlden ſchencken ſolten.
Alſo haben die Coͤßliniſchen eine Thorheit thun doͤrffen/ vnd ſie thewr gnug bezahlen muͤſſen/ wie man ſolches auch zum Sprichwort von jhnen gebrauchet.
104. Hẽrtzog Bogislaus X. wird von dem Coͤßliniſchen Poͤfel gefangen.
A. C. 1480.
Der Hertzog aber war nach dieſer Zeit ſehr fleiſſig/ ſein Land/ wo er koͤnte/ zu beſſern/ wie er dann auch zu dem Ende daß Muͤntzweſen beſſer beſtellete/ vnd damit des Landes einkommen den vierdten Theil hoͤher brachte.
Jnſonderheit beſtellete er durch ſeinen Amptman im Lande zu Stettin/ Werner von der Schulenburg/ vnd Cantzler Georg Kleiſten die Hoff- vnd Landordnung dermaſſen/ das zu ſeiner Zeit das Pommerland im hoͤhiſten Flor geſtanden iſt.
Die Fuͤrſtliche Einkom̃en auff den Aemptern/ waren bißher durch Krieg verrucket/ verſetzet vnd faſt vntergangen/ vnd was noch verhanden war/ das nahmen die Rentmeiſter auff jhren Glauben ein/ vnd gaben davon keine Regiſter.
Die Gerichtes Gewalt war verfallen/ vnd entſtand dannenhero groſſe Vnſicherheit vnd Rauben auff den Landſtraſſen/ vnd thaͤte faſt ein Jeglicher was er wolte.
105. Hertzog Bogislaus X. beſſert das Land allenthalben/ vñ bringet die Jntraden auff viel ein hoͤhers als vorhin.
Die Cloͤſter muͤſten den Fuͤrſten/ das gantze Jahr durch/ eine gewiſſe Zeit/ eine Ablage geben/ vnd ſie nebenſt dem Hoffgeſinde frey außhalten.
Daraus wuchs ſo wol den Fuͤrſten/ wegen des vnſteten Lebens/ als den Cloͤſtern/ wegen der groſſen Vnkoſten allerley Vngemach zu.
Dieſes alles zog der Hertzog in reife Erwegung/ loͤſete wiederumb ein/ was verſetzet vnd verpfaͤndet war/ ließ beſſer Regiſter halten/ ſetzete an Stadt der Zoͤllner vnd Rentmeiſter getrewe Prieſter/ die die Rechnungen richtig ablegeten/ beſtellete auch die Gerichte beſſer/ vnd hielt die Straſſen rein/ vertrug ſich auch mit den Cloͤſtern dermaſſen/ daß er nicht mehr bey jhnen das gantze Jahr durch wolte herumb ziehen/ vnd daß ſie dagegen jhme an Gelt/ Proviant/ vnd Victualien ein gewiſſes liefern ſolten/ doch mit dem fuͤrbehalt/ daß auff noͤtigen reiſen er nichtes deſto weniger bey jhnen außrichtung haben moͤchte.
Solches war ſo wol den Cloſtern/ als Fuͤrſtlichen Dienern angenem/ jenen zwar/ daß ſie der Beſchwerung loß wurden/ dieſen aber/ daß ſie nicht durfften das gantze Jahr herumb ſchweifen/ vnd nunmehr/ nach beſſerer Beſtallung des Hofes/ nicht mehr durfften/ wie es bißher war gebraͤuchlich geweſen/ mit Futter vnd Mahl zufrieden ſein/ ſondern eine gewiſſe Jahr beſtallung bekamen.
Zu deme hat der Hertzog auch damit den Vorrath vermehret/ daß er nicht mehr das Getrenck des Hofes/ Gewuͤrtz/ vnd andere Nothdurfft aus den Staͤdten holen/ ſondern das Bier ſelbſt brawen/ den Wein zur Moſtzeit einkaͤuffen vnd einlegen/ vnd das Gewuͤrtz vnd andere Wahren zu Luͤbeck/ Dantzig vnd Leipzig mit gutem Proſit einkaͤuffen lies.
Vnter deß weil ſeine Schweſter Catharina/ eine groſſe Heroiſche Perſohn/ Hertzog Heinrich dem Elternverlobet war/ als fuͤhrete er jhme dieſelbe im Jahr m. cdlxxxvj. mit tauſend wolgeruͤſteten Pferden in Perſohn zu/ eben da er mit denen von Hildesheim/ vnd andern jhren Bundsgenoſſen/ vnd verwandten Staͤdten/ als Braunſchweig/ Luͤnenburg/ Magdeburg/ Goßlar vnd anderen mehr/ Kriege fuͤhrete.
Vnd hat mit gutem Rathe den Handelſchlichten helffen/ vnd mit ſeinen Pommern ein Gedaͤchtnus hinter ſich gelaſſen/ das annoch ein Weg daſelbſt der Pommerſche Steig heiſſet.
Das Beylager ward im Lager fuͤr Braunſchweig gehalten/ von dannen zog er mit ſeinem Schwager fuͤr Hannover/ vnd nach dem er jhme die huͤlfliche Hand mit ſeinen Pferden eine Zeitlang geleiſtet hette/ vnd vermerckete/ daß es fuͤr den Hertzogen nicht rath were/ ſolchen Krieg lenger zufuͤhren/ hat er ſich/ als einen Vnterhandler/ endlich gebrauchen laſſen/ vnd die Sache vertragen helffen.
106. Bogislaus X. fuͤhret Hertzog Heinrich von Braunsſchweig ſeine Schweſier zu/ vnd laͤſſet ſich erſtlich als einen Soldaten/ hernach als einen Vnterhaͤndler zwiſchen jhm vnd den Staͤdten/ dawider er kriegete/ gebrauchen.
A. C. 1486.
Zwey Jahr hernach hat er auch dccc. Pferde vnd ccc. Fußknechte Hertzog Magno ſeinem andern Schwager zugefuͤhret/ der die Stadt Roſtock/ mit welcher er deßwegen/ daß ſie den alten Raht verjaget hetten/ vnd jhme den Thumb nicht geſtatten wolten/ in ſtreit gerahten war/ vnd ſie deßwegen delagert hette.
Aber beyde Hertzogen konten nichts an Roſtock gewinnen/ nahmen zwar die Feſte bey Warnemuͤnde ein/ vnd verſencketen den Hafen/ vnd hielten ſie blocquiret.
Aber die Roſtocker fielen nichtes deſto weniger mit jhren Schiffen aus/ ſtreiffeten biß an Pommern/ vnd auff die Jnſul Ruͤgen/ vnd hielten ſich ſo lange/ biß ein Vertrag zwiſchen jhnen vnd dem Hertzoge auffgerichtet ward.
107. Bogislaus X. fuͤhret Hertzog Magno von Mechelnburg wider Roſtock Volck zu.
A. C. 1488.
108. Zwiſchen Johanne/ Alberti Sohn/ dem newen Churfuͤrſten/ vnd Bogißlao wird ein ſolcher Vertrag/ darin dem Hertzogen die Clempenow/ Torgelow vnd andere oͤrter abgetreten/ vnd der Churfuͤrſt/ das Angefaͤlles halber verſichert wird/ auffgerichtet.
Vnter des war der newe Churfuͤrſt von Brandenburg Johannes/ Alberti Sohn/ der Erbvertraͤge vnd der Anwartung an Pommern von Hertzog Bogiſlaffen noch nicht verſichert/ vnd als er darumb ſprach/ wolte vnſer Hertzog Vierraden/ Loͤkenitz/ Klempenow/ Torgelow vnd andere Oerter erſtlich wieder haben/ die jhme mit Gewalt vor deme entnom̃en waren.
Daruͤber ward ſo lange von beyden ſeiten/ inſonderheit durch Warner von der Schulenburg/ der Maͤrckiſcher Hofemeiſter vnd Pom̃eriſcher Haͤuptman war/ gehandelt/ biß endlich im Jahr m. cdxciij. der Churfuͤrſt/ Hertzog Bogiſtaffen/ die Clempenow vnd Torgelow/ nebenſt Stoltenburg vnd Boͤcke der Rammine/ vñ was zwiſchen der Oder vnd Randow lieget/ imgleichen Jamekow vnd Cummerow derer von Arnimb abtrat/ Vierraden nebenſt Loͤkenitz fuͤr ſich vnd ſeinen Erben behielte/ Verſicherung des Anfalles halben mit ſolchen Worten/ die hernach groſſen diſputat macheten/ zur genuͤge empfieng/ vnd dagegen ſich verziehe/ der Lehens reichunge durch einen Handſtreich von den Hertzogen zu Stettin Pommern zu keinen Zeiten ſich anzumaſſen/ noch dieſelbe zufordern/ ſondern allein des Anfalles gewertig zu ſein.
A. C. 1493.
109. Bogislaus X. wird hart durch einen Hirſchen verwundet/ vnd ſeine Gemahlus ſtirbet.
Ehe aber dieſer gruͤndliche Friede zwiſchen Marck vnd Pommern geſtifftet ward/ kam der Hertzog auff der Jagt bey Vkermuͤnde in groſſe Leibes vñ Lebens Gefahr.
Deñ da die Hunde einen friſchen Hirſchen biß auff den Kirchhoff eines Dorffes bey Vkermuͤnde verfolgeten/ vñ jhn daſelbſt vmbringeten/ vñ der Hertzog vom Pferde abſtieg/ vnd jhn mit dem Schweine- Spieß fangen wolte/ verſtieß jhm der Hirſch den Stich/ vñ fuhr auff jhn mit dem Geweige dermaſſen zu/ dz jhm Lunge vnd Leber wund vnd verletzet wurden.
Daruͤber entſtand ein groß Weheklagen im gantzen Lande/ das der Pom̃eriſche Stam̃ ſo liederlich erleſchen ſolte.
Aber durch Gottes ſonderliche Gnad vñ fleißige Cur der Ertzte/ ward der Schade geheilet/ vñ der Hertzog wieder auff die Beine gebracht.
Seine Gemaͤhlin hat in ſeiner Kranckheit/ da es ſo vbel mit jhme auſſahe/ zu jhme gehen vñ/ ſeiner pflegen wollen.
Aber er hat ſie nicht wollen fuͤr ſich geſtatten/ weil zwiſchen jhn beyden ein Vnwille vnd Feindſchafft/ weiß nicht aus was vhrſachen/ entſtanden war/ daruͤber auch Doctor Fritze/ ein Medicus/ im Thurn zu Vkermuͤnd ſterben muͤſſen.
Die Fuͤrſtinne iſt des folgenden Jahres/ da man ſchrieh m. cdlxxxix. ohne Leibes Erben geſtorben.
A. C. 1488.
A C. 1489.
Bald darauff kamen Polniſche Geſandten ins Land/ die Koͤnig Caſimirus/ als bey jhme der Herzog war todt geſagt/ wegen der beyden Empter Lowenburg vnd Buͤtow abgefertiget hette.
Durch dieſelbe als ſie den Hertzog geſund zu Barth antroffen/ iſt von einer newen Heurath zwiſchen jhme vñ einer von den Koͤniglichen Toͤchtern etwz auff die Bahne gebracht.
Welches Werck auch folgends fortgeſetzet iſt/ vñ hat der Hertzog durch Richart võ der Schulenburg Meiſter S. Johannis Ordens/ Werner von der Schulenburg/ Bernhard Rohr Doctor vñ Probſt zu Colberg/ vnd Adam Podewils Hauptman zu Belgardt/ vmb Fraͤwlein Anna Koͤniges Caſimiri Tochter geworben/ vnd ſie ſich zu Alten Stettin im Jahr mcdxc. beylegen laſſen.
110. Bogislaus X. heurathet ein Koͤniglich Polniſch Fraͤwlein Annam/ Koͤniges Caſimiri Tochter.
A. C. 1490.
111. Vſedom/ Stolpa/ Barth/ Wollgaſt haben groſſen Fewrsſchaden gelitten.
Sonſt ſind dieſe Zeit von Erici II. Todte an bey den Staͤdten allerley Haͤndel fuͤrgegangen.
Vſedom iſt im Jahr mcdlxxiij. gantz außgebrand/ vnd haben des erlittenen Schadens halber niemahlen ſeither zum rechten Auffnehmen gedeyen koͤnnen.
Eilff Jahr hernach iſt Stolpe in Hinter Pommern zum andern mahl gantz außgebrand/ davon imgleichen die Einwohner etwz vnvermoͤgener geworden ſind/ doch haben ſie ſich endlich wieder erholet.
Vnd ob wol der Kauffmanshandel/ der vorzeiten allda im Flore geweſen/ guthen theiles nach Dantzig verrucket iſt/ ſo haben ſie doch nichtes deſto weniger zu jederzeit eine feine Gemeine gehabt/ vnd das inſonderheit daher/ weil ſie zu jederzeit auff die Kinderzucht vnd aufferziehung der Jugend viele wendeten.
Dannenhero Henningk Jvo vnd Bartholomeus Schwave/ beyde Biſchoffe zu Cam̃in/ wie auch Petrus Schwave/ vnd andere vornehme Leute mehr/ in jhrer Schnle zu vornehmen Maͤnnern gedeyen ſeyn.
Abermahl xj. Jahr nach dem Stolpiſchen Brand iſt Barth auch faſt gantz außgebrandt/ vnd zwar durch ſolche gelegenheit/ daß ein Brawer/ als daß Fewr nicht hat brennen wollen/ dazu gefluchet/ vnd das Fewr in aller Teufel nahmen hat angehen heiſſen/ welches dañ auch mit groſſem Schaden der gantzen Stadt geſchehen iſt.
Alſo iſt Wolgaſt im Jahr mdxij. auch außgebrand.
A. C. 1473.
A. C. 1484.
A. C. 1495.
A. C. 1512.
Zu der Zeit aber da man ſchrieb mcdlxxxvij. erhub ſich zwiſchen den Strallſundiſchen vnd Stargardiſchen ein groſſer Zwiſt/ wegen deſſen/ das vorzeiten die von Strallſundt einen Stargardiſchen Buͤrgermeiſter/ Thomas Parchen eingezogen/ vnd jhme mdcxxv. Guͤlden abgeſchaͤtzet hetten.
Vnd ob wol die Sache durch einen Vertrag beygeleget/ vnd cd.
Guͤlden demſelben Theil/ der brechen wuͤrde/ aufferleget waren/ ſo haben nichtes deſto weniger die Stargardiſchen/ als ein Buͤrgermeiſter vom Suͤnde/ Doctor Zabel Segefriede/ nebenſt andern Rahtsherren durchreiſete/ gemeinet/ ſie koͤnten noch wol vierhundert Guͤlden bezahlen/ wenn ſie nur den Hohn jhrem Buͤrgermeiſter vorhin bewieſen rechen moͤchten/ vnd haben ſie alle in die tiefeſte Thuͤrne werffen laſſen.
Daruͤber iſt ferner auff beyden ſeiten allerley mit Arreſten vnd Anhalten der Buͤrger vnd Guͤter vorgenommen.
Der Hertzog aber hat ſich endlich des Handels angenommen/ vnd die Stargardiſchen in Straff der cd.
Guͤlden/ die auff nicht haltung des vorigen Vertrages geſetzet/ verdammet/ vnd alſo dieſen Zwiſt mit auffſetzung einer hoͤheren Strafe von vj. tauſend Guͤlden/ der zu erſt brechen wuͤrde/ vertragen.
112. Ein Vnwill vnd Zwiſt entſtehet zwiſchen Strallſund vnd Stargard.
A. C. 1487.
113. Stettin kompt in des Hertzogen Vngnade zu vnterſchiedlichen mahlen/ vnd der Hertzog bekompt daruͤber die eine Seyte des Oltboͤeterberges ein/ zum Gebawe eines Fuͤrſtlichen Hauſes.
Stettin aber hat mit dem Hertzogen ſelbſt zuthun bekommen/ vnd iſt ſolche Stadt in groſſe Vngnade gerahten/ ſo woll das ein Statut von Appellation nach Magdeburg/ deſſen Recht ſie ſich gebrauchete/ drin gemachet war/ als daß man die Wuſſowen/ denen das Stadtgericht vnd Erbrichterampt verlehnet war/ fuͤr dem Schoͤppenſtuel zuſtehen noͤtigen wolte/ dann auch/ das wegen des Dammiſchen Sees/ der Jaͤhrlichen Orboͤhr/ der Freyheit des Hofes/ der kupfernen Finckenaugen/ die ſie geſchlagen hetten/ vnd anderen Dingen Streit vorgefallen war.
Es iſt aber von den Landſtaͤnden die Sache in guͤte auffgegriffen/ vnd es dahin im Jahr mcdxc. gebracht/ das die Stetiniſchen das gemachete Statut der appellation nach Magdeburg/ vnd der Wuſſowen halber abſtelleten/ den Dam̃iſchen See/ den ſie in die ccviij. Jahr Pfandesweiſe mit allen Zubehoͤrungen vñ Gerechtigkeiten eingehabt hetten/ ohne Entgeltnus abtraten/ vnd ſich zu erlegung eines gewiſſen Geldes verpflichteten.
So ſolman was newes anheben/ ſaget ein altes Pommeriſch Chronicon/ damit man das alte bezahle.
Aber zwoͤlff Jahr hernach iſt noch ein groͤſſer Vnwille des Hertzogen wider ſie entſtanden.
Derſelbe hette den mehrentheil/ inſonderheit da er vom heiligen Grabe zu Hauſekom̃en war/ ſeine Fuͤrſtliche Reſidentz zu Stettin/ vnd weil das Raum zum Fuͤrſtlichen Hauſe etwz geringe war/ als hielt er beym Rahte an vmb vberlaſſung der halben Oltboͤter Gaſſen/ vnd erboth ſich die Gebaͤwd den Leuten nach wehrt zuerſtaten.
Die Stetiniſchen wuſten anfaͤnglich hierinnen dem Dertzogen nichtes zu willfahren.
Aber endlich verſahen ſie es/ das der begehrete Platz mit jhrem eigenen Gelde muſte bezahlet/ vnd jhme eingereumet werden.
Dann da ein Hoff diener Hans Ramel mit ſeinem Wirth Tewes Voſſen beym trunck vneins ward/ das er jhme ſeinen Jungen in ſeiner gegenward geſchlagen/ vnd jhn darzu mit der Kannen nach dem Kopffe geworffen/ vnd deßwegen jhn mit gezucketer Wehr verfolgete/ liefen die Buͤrger/ da ſie hoͤreten/ das jhre Nachbawr vber Gewalt ſchrie/ zu/ vnd brachten gemelten Ramel/ als einen Friedbrecher/ ins Gefaͤngnus.
Ob nun wol der Hertzog begehrete/ denſelben/ als ſeinen Diener/ jhme/ als dem Oberherren/ vnd deme das Gerichte halb gehoͤrete/ in ſeine Haͤnde zuſtellen/ mit ſolchem erbieten/ das er nach erkundigung der Sache jhn mit gebuͤhrender Straffe belegen wolte/ ſo hat dennoch der Raht auff angeben Buͤrgermeiſter Arend Rammins dagegen eingewand/ die That were auff jhrem Boden/ vnd in jhrer Gerichtsgewalt/ wieder jhren Buͤrger geſchehen.
Vnd als ſie deßwegen ſich gar nicht wolten lencken laſſen/ verlegete der Hertzog in groſſem Vnmuth ſein Hoflager nach Gartz/ vnd ſandte ſeine Gemahlin ſampt der Jungen Herꝛſchafft nach Vkermuͤnde/ da dann die fromme Fuͤrſtin/ weil ſie in ein new Gemach kam/ vom Dampff/ der jhr vmb die Bruſt ſchlug/ kranck ward/ vnd vnlengſt hernach verſtarb.
Solches gieng dem Hertzogen noch mehr zu Hertzen/ vnd er verſperrete den Stetiniſchen alle ab: vnd Zufuhre/ bis ſie Friede vnd Gnade zuſuchen gedrungen wurden/ vnd ſich endlich auff ſolche maſſe auſſoͤhneten/ das Buͤrgermeiſter Rammin/ der ſich ſonſt gegen dem Hertzogen in viele wege vergriffen/ vnd dißmahl den Handel auch angeſtrenget hette/ ſeines Amptes entſetzet/ die Stadt vnd Land reumete/ die Buͤrger eine Abbitte thaͤten/ vnd dabeneben eine gewiſſe Geltbuſſe von md.
Reinſchen Guͤlden erlegeten/ vnd die zuvorgeſuchte Seyte des Oltboͤterberges den Leuten abkaͤufeten/ vnd ſie dem Hertzogen zum Gebaͤwd eines Fuͤrſtlichen Hauſes lieferten.
Daß war ein Exempel/ wie gefaͤhrlich es ſey/ mit einem/ der maͤchtiger iſt/ vnd inſonderheit mit dem Oberherren in dlſputat/ einzulaſſen.
Hiebey iſt zugleich vertragen/ das hinfort die Buͤrgermeiſtsre/ Caͤm̃erer vnd Rhatleute nicht ſolten zugleich Schoͤppen ſein/ ſondern andere von den Alter- vnd Kauffleuten darzu erwehlen/ vnd ſie dem Landsfuͤrſten zur conſirmation vorſtellen.
A. C. 1490.
A. C. 1502.
114. Berent Molzens Schloß/ der Wald genant/ wird von Bogislao X. zerſtoͤret.
Solches ſahe man auch an Jochim vnd Berent Molzan/ welche ſich zu ſehr auff jhren Wald/ wie alſo jhre Schloß genennet ward/ verlieſſen/ vnd dannenher nicht allein wieder die von Demmin/ vnd andere/ viele Vbermuths uͤbeten/ ſondern auch/ als Hertzog Magnus von Mechelnburg/ mit deme ſie etliche Jrrungen hetten/ mit Hertzog Bogiſlai Schweſter Sophia Beylager hielte/ hat Jochim von Molzan demſelben ſeinen vorangeſchicketen Ruͤſt- oder Cammerwagen mit etlichem Silbergeſchirꝛ/ Kleinodien vnd Kleidern/ vnd den Heyrathgeldern von xvj. tauſent Marck auffgegriffen vnd davon gefuͤhret/ welches jhnen doch vber xxc. tauſend Marck/ die jhnen zur Straff aufferleget ward/ iſt zuſtehen gekommen.
Aber etliche Jahr hernach/ als ſie/ auff vorhergehende Ermahnungen/ von jhrem Frefel nicht abſtunden/ hat der Hertzog auff ſeinem Beylager mit ſeiner anderen Gemahlin Berent von Molzan/ Ritter/ hart angeredet/ Er ſolte von ſeinem Vornehmen ablaſſen/ oder er wolte jhme den Katen baven dem Koppe vmbkehren.
Hertzog Magnus aus Mechelenburg hoͤrete ſolches mit an/ vnd weil jhme auch der Molzaner Wald oder Schloß/ als ein ſtattlich Grentzhaus/ in die Augen ſtach/ griff er Hertzog Bogiſtai Wort auff/ vnd ſagete:
Schwager: Das gilt eine Tonne Bier/ wo jhr das thut.
Derſelbe aber ließ ſich noch mehr in das Harniſch damit jagen/ vnd ſagete:
Es gelte eine Tonne Bier oder Tonne Goldes:
Wird ers nicht laſſen/ ſo wil ichs thun.
Vnd als ſich gleichwol Molzan nichtes daran kehrete/ forderte der Hertzog ſeine Vorpommerſche Staͤdte auff/ beſchos vnd ſtuͤrmete den Molzanen jhren Wald/ vnd endlich/ da ein Fewr darinnen auffkam/ gewann er jhn/ vnd brach jhn in den grund.
A. C. 1492.
Als er nun Ruhe vnd Friede vberall ſo woll im Lande/ als von den Benachbarten hette/ vnd aus ſeiner anderen Gemaͤhlin mit zweenen Soͤhnen/ Georgio vnd Caſimiro/ vnd einer Tochter begabet war/ gewan er luſt das heilige Grab zubeſuchen/ vnd dabeneben mit anderen frembden Potentaten ſich bekand zu machen/ vnd inſonderheit bey Jhr Kaͤyſerl. Mayt. vnd zu Rom beym Bapſt ſich perſoͤhnlich zuſtellen.
Wie er ſich dann auch/ nach deme jhme von der Landſchafft eine anſehnliche Stewr bewilliget war/ vnd er Biſchoff Benedictum von Cammin/ vnd Cantzler Georg Kleiſten/ zu Statthaltern vnd des Landes Regenten verordnet hette/ mit ccc. wolgemundirten Pferden/ im Jahr mcdxcvj. auff den Weg machete.
Sein Marſchalck auff der Reyſe war Warner von der Schulenburg/ vnd vnter jhme Luͤdike Molzan/ Degener Bugenhagen/ Ewald von der Oſten/ Doͤring Ramel/ vnd Peter Podewils/ die als Rittmeiſter die andere fuͤhreten.
Von Geiſtlichen war bey jhme Martin Carith Doctor vnd Thumbprobſt zu Collberg/ vnd Bernhard Eggebrecht Thumbprobſt zu Cammin.
Die Reyſe gieng durch die Marck vnd Sachſen auff Nuͤrnberg/ von dannen auff Wormbs zu Kaͤyſer Maximiliani Gemaͤhlin/ ferners auff Speyer/ vnd dann nach Jnsbruck zu Jhr Kay. Mayt. Allhie ſtieß Herꝛ Chriſtoff Polentzke/ geweſener Landvoigt in der Newmarck/ der Graff Ludewigs von Eberſtein vnd Newgarten Schweſter zur Ehe hatte/ nebenſt ſeinem Sohne Chriſtoff vnd anderen Oeſterreichiſchen vnd Boͤhmiſchen Herꝛn zu dem Hertzogen/ vnd zog mit jhme fort.
Warner von der Schulenburg aber gieng von dannen mit den reyſigen Pferden zu ruͤck in Pommern/ vnd der Hertzog eylete in die cc.
Perſohnen ſtarck mit leichten Pferden auff Venedig/ ſetzete ſich daſelbſt auff eine Gallee/ als er die Stadt Padua vnd die Vniverſitaͤt woll beſehen/ ward zwiſchen Modon vnd Candia von neun Tuͤrckiſchen Raubſchiffen/ vnangeſehen daß ſich der Patron auff ſeinen Seebrieff vnd Geleite/ vnd auff den Frieden/ den die Venediger mit den Tuͤrcken hetten/ berieff/ angefallen.
Wie er aber wider dieſelbige nebeſt den Seinigen ſich tapffer gewehret/ wird in vnſeren geſchriebenen Chronicken erzehlet.
Vnd weil die Wort derſelben ſo vneben nicht ſein/ wil ich ſie/ als ich ſie gefunden/ ſetzen.
Da die Tuͤrckiſche Seeraͤuber auff die Gallee drungen/ griff Hertzog Bogislaff vnd der Patron des Schiffes vnd die andere zur Wehre/ vnd ſchrien einander an/ das ſie ſich wehren ſolten.
Etliche begunten hinunter in das Schiff zu fliehen.
Denen folgete Hertzog Bogislaff/ vnd holete etliche bey den Haaren wider auff/ vnd trat ſelbſt mit an die Bort/ vnd ſchlug vnd ſtach in die Feinde/ das ſie nicht hinan kom̃en konten.
Vnd nach deme ſie (als die ſich in Pilgrams Habit befunden) kein ander Gewehre hetten/ den Schwerdter vnd Spieſe/ haben etliche Keſſel vnd Grapen genommen/ vnd dieſelbe fuͤr eine Pickelhaube auff den Kopff gebunden: Etliche haben Bretter erwiſchet/ vnd dieſelbe fuͤr die Bruſt gehalten/ vnd fuͤr Schilde gebranchet.
Hertzog Bogislaff aber hat des Patronen Schild gehabt/ den er im anfang erwiſchete/ vnd haben ſich alſo eine Zeitlang der Tuͤrcken gewehret.
So ſind aber vnter den Tuͤrcken viele geweſen/ die Tarterſche Bogen gehabt.
Dieſelbe hatten vergiffte Pfeile vnd ſchoſſen vier gantze Stunde auff die Pilgrim̃e ſo feindlich/ dicke vnd ohne vnterlaß/ das Hertzog Bogislaff in gar kurtzem xiv. Flitzen in ſeinem Schilde ſtecken ſahe/ vnd theten den Chriſten damit groſſen Drangk/ vnd trieben ſie endlich von der Bort vnd wurffen dagegen Leitern an/ vnd kamen jhrer etliche mit gewalt an Bort/ alſo das ſie meineten/ ſie hetten das Schiff gewonnen.
Aber die Chriſten wehreten ſich ſo Ritterlich/ das die Tuͤrcken nicht lange auff der Bort blieben/ ſtachen vnd ſtieſſen ſie wieder herunter/ erwuͤrgeten viele/ vnd erſaͤnfeten viele.
So war ein groſſer ſtarcker Tuͤrcke vnter dem haufen.
Derſelbe war vor andern allen auff Hertzog Bogslaffen geſteuret/ das er vieleicht/ weil Hertzog Bugslaff ein gewaltiger groſſer Mann war/ an jhme einen ſonderlichen Preiß wolte erlangen.
Denſelben ſtieß Hertzog Bogislaff offt hinunter/ vnnd wundete jhn auch etliche Mahl.
Aber er war ſo ergrimmet vnd geſchicket zu ſchwimmen vnd zu klimmern (wie die Wort im Chronico lauten) das er nicht wolte ablaſſen:
Vnd kam jmmer vnter den andern Tuͤrcken wider herauff/ vnd ſetzete ſich wider an Hertzog Bugslaff.
So war H. Bugslaff auch mit andern Tuͤrcken beladen/ alſo das er Noth vnd Muͤhe hette/ vnd an allen Orten wehren muͤſte.
Derhalben ſchlug er ſo feindlich vmb ſich her/ daß er das Schwerd entzwey ſchlug/ vnd von aller Wehre kam/ vnd ſich mit dem Schilde entſetzete.
Da were er auch von den Tuͤrcken erwuͤrget worden/ wens Herꝛ Chriſtoff Polenzke vnd Peter Podewils/ vnd H. Bugslaffs Chorknecht Valentin von Nuͤrnberg nicht geſehen/ vnd vor jhn zugeſprungen weren/ vnd die Streiche vnd Stiche vor jhn empfangen hetten.
So ſtritt nun der trewe Held Polenzke ſo maͤnlich vnd gewaltig/ das er viele Tuͤrcken erwuͤrgete/ Aber die laͤnge von einem erſchlagen ward.
Peter Podewils ward auch hart verwundet/ vnd die lenge mit einem Flitzen vnter das lincke Auge geſchoſſen/ das er muͤſte abweichen/ vnd anderen raum geben.
Vnd Valentin von Nuͤrnberg ward ſo viele geſchlagen/ geſtochen vnd geſchoſſen/ das er da fuͤr todt niederfiel.
Vnter des war H. Bugslaff nicht faul/ vñ ſahe nach einer Wehre vmb/ vnd konte keine bekommen/ dann ein jeder wolte ſeine Wehre ſelbſt gebrauchen.
So ſiehet er vngefehr ein Spieß mit Huͤnern/ wie ſie der Koch angeſtecket/ daß er ſie briete/ vnd erwiſchete das/ vnd lieff mit demſelben/ als es war/ den Seinen zuhuͤlffe.
Da er ſahe den trewen Mann/ Herꝛ Chriſtoff Polenzke vnd Valentin von Nuͤrnberg todt liegen/ vnd die andern hin vnd wieder verwundet/ vnd von Arbeit muͤde/ ergrimmete Er in ſeinem Gemuͤth/ vnd gedachte daſelbſt auch ehrlich zu ſterben/ vnd ſchlug ſo treflich in die Tuͤrcken mit dem Brattſpieß/ das ſie alle von jhme wichen/ vnd flohen/ vnd an deme Ende die Galee verlieſſen/ außgenom̃en der groſſe Tuͤrcke/ der kam noch zu ſeinem groſſen Vngluͤck wider.
Denſelben empfieng Hertzog Bugslaff nach gebuͤhr/ vnd ſtach jhme die laͤnge durch die Gurgel mit dem Brattſpieß/ das er vber Haͤupt von der Bort polterde vnd ins Waſſer fiel.
Deſſelben nahmen die Pilgrim ein Exempel/ faſſeten wider ein Hertz/ vnd ſchlugen vnd ſtachen auch ſo hefftig auff die Tuͤrcken/ das ſie die allenthalben von der Galeen trieben/ vnd die Tuͤrcken mit Schaden vnd Schande muſten abziehen.
So verdroß daſſelbe die Tuͤrcken ſehr vbel/ vnd wolten noch nicht ablaſſen/ vnd haben derhalben Fewr in die Siegel/ vnd ſonſt auch etliche Fewrbelle in das Schiff geworffen/ vnd haben die Siegel vnd das Schiff angezuͤndet.
Daſſelbe haben die Chriſten gedempffet vnd geleſchet/ wie ſie zum beſten gekoͤnt.
Aber die Tuͤrcken habens zu viele gemacht/ alſo daß das Schiff an vier oͤrtern vom Fewre iſt angegangen/ vnd etliche Chriſten vom Fewr beſchedigt/ vnd drumb die Pilgrimme alle ſind verzaget worden/ vnd ſich des Todtes ergeben haben.
Vnterdeſſen haben die Tuͤrcken mit allem Vngeheur/ ſchieſſen vnd ſchlagen wider angeſetzet.
Da habens die Chriſten nicht beſſer angeſehen/ ſondern allein redlich ſich gewehret vnd geſtorben/ vnd haben GOtt von Himmel angeruffen/ vnd gebeten/ das er jhnen helffen moͤchte/ vnd haben demnach grimmig wieder in die Tuͤrcken geſchlagen/ vnd beyde mit dem Fewr vnd der Feinde zubalgen gehabt/ vnd hettens auch nicht laͤnger halten moͤgen.
Aber als ſie nun in der euſſerſten Noth vnd Gefahr waren/ da hat der Tuͤrckiſche Obriſte Sameyr/ ohne alle Zuverſicht vnd Hoffnung der Chriſten/ ploͤtzlich laſſen abblaſen vnd die Tuͤrcken abgefordert.
So weit die Wort vnſer Chroniken.
Gemelter Sameyr ließ darauff den Patron der Gallee zu ſich erforderen/ vñ begehrete nicht allein zuwiſſen/ was er fuͤr Leute fuͤhrete/ ſondern auch als er erfuhr/ das es Pilgrimme waren/ die nach Jeruſalem wolten/ forderte er dieſelbe zur Vbergab/ mit dem Verſprechen/ daß er alſo die Galleen vnd alles/ was Venediſch were an Perſohnen vnd Guͤtern vnbeſchaͤdiget wolte fahren laſſen.
Ließ auch die Gallee/ in der nunmehr das Fewr mit groſſer muͤhe geleſchet war/ an ein Jnſulchen an Candia/ Caſa de Sancto Angelo genant/ ziehen/ vnd da er merckete/ das die Pilgrim lieber ſterben/ als in die Knechtſchafft gehen/ der Patron auch ſeine eingenom̃ene Leute nicht guthwillig vbergeben vnd liefern wolte/ als hat er ſie endlich loß gegeben/ daß ſie ſicher moͤchten davon ziehen.
115. Bogislaus X. reiſet nach dem heiligen Grabe: Leidet Noth von Tuͤrcken:
Vnd drauff wird jhme allenthalben groſſe Ehre bewieſen.
A. C. 1496.
Jn dieſem Scharmuͤtzel iſt Chriſtoff Polenzke der Alte/ wie geſagt/ auff dem Platze nebenſt etlichen andern geblieben/ Peter Podewils vnd Valentin Nuͤrnberg/ ſein Caͤm̃erer/ vnd andere toͤdlich verwundet die doch wieder jhrer Wunden durch fleißige Auffſicht Doctoris Laurentij Paſchaſij/ den der Hertzog von Venedig fuͤr einen Medicum beſtellet vnd mitgenommen hette/ geneſen ſeyn.
Als ſie nun das Schiff/ das ſo vbel vom Fewr vnd ſchieſſen zugerichet war/ wieder zuflicken vñ auffzureumen anfiengen/ funden ſie mehr als mcccc. Pfeile/ die die Tuͤrcken geſchoſſen hetten/ vñ fuhren drauff weiter nach Candia oder Creta/ da gemelter Polenzke ehrlich begraben/ vnd der Verwundeten beſſer abgewartet iſt.
Ferner kamen ſie in die Jnſul Rhodis/ vnd verharreten beym Hofemeiſter daſelbſt ſieben Tage/ vñ lieſſen Valentin von Nuͤrnberg/ der wegen ſeiner Wunden nicht ferner reiſen koͤnte/ vnter des Artztes Hand.
Weiters gelangeten ſie an das Koͤnigreich vnd die Jnſul Cypern/ vnd von dannen kamen ſie zu Japha oder Joppen im heiligen Lande an/ erhielten bey des Soldans Amptleuten/ zu Jeruſalem Geleite/ vnd begaben ſich alſo zu Lande/ kamen durch Rama nach Jeruſalem vnd beſahen die heilige Staͤte.
Daſelbſt ſchlug Bruder Hans von Preuſſen aus dem Cloſter zu Zion den Hertzog bey dem heiligen Grabe zum Ritter/ vnd gab jhme macht/ daß er auch forthin die Ritterliche Wuͤrde denen vnter ſeinen Gefehrten geben moͤchte/ die er wuͤſte/ daß ſie es werth weren.
Alſo ſchlug der Hertzog alsfort zu Rittern/ Degener Bugenhagen/ Erbmarſchalck des Landes Bahrt/ Curt Fleming/ Erbmarſchalck des Landes Pommern/ Peter Podewilſen/ Doͤring Rameln/ Ewald von der Oſten/ Otto vom Wedel/ Jochim von Dewitzen/ Curt Krakevitzen/ Michel Podewilſen/ Achim Wrech/ Sigismũd Barfoten/ Arend Ramel/ welche vier letzten doch den Stand nicht hernach/ wie die vorigen/ gefuͤhret haben.
Sonſt hat er auch frembde zu Ritter geſchlagen/ als Chriſtoff Polenzke den Juͤngern/ Ludwig von Olmerſtadt einen Oeſterreicher/ Georg von Guſtentheim/ vnd Baltzer Peltzingen/ Behmen; Thomas de Zecha/ vñ Stanslaff de Alba/ Hungern/ Dieterich von Mandelko vñ Wolff Brandbock/ Braunſchweiger.
Drauff ſind ſie nach Bethlehem/ Bethanien vnd andere heilige oͤrter gezogen/ vnd hernach noch zweymahl in den Tempel gelaſſen worden/ da denn der Hertzog ein Geluͤbd gethan/ das ſo bald er anheim gelangen wuͤrde/ er die boͤſe Gewohnheit/ ſo an der Oſtſee gebraͤuchlich war/ durch welche die Strandguͤter/ ſo Schiffbruͤchig ſein/ angehalten/ vnd dem rechtem Herꝛn vorentzogen wurden/ abſchaffen wolte.
Endlich hat er wieder von Jeruſalem ab zu ruͤcke gedacht/ vnd hat den Muͤnchen zu Zion c. Ducaten verehret/ vnd Jaͤhrlich zeit ſeines Lebens jhnen x. Ducaten zugeſaget.
Jſt des Weges/ den er zuvor gehalten/ doch nicht ohne Gefahr des Vngewitters/ wieder geſund zu Venedig angekommen/ da jhme der Hertzog vnd Raht eine herꝛliche Außrichtung gethan/ auch weil Bottſchafft angekommen/ daß ſeine Fraw Mutter verſtorben were/ jhme ein ſtattlich Begaͤngnus zu St. Marx beſtellen/ vnd jhme zu Ehren eine anſehnliche Comædiam/ darin alles fuͤrgebildet ward/ was jhme auff der Reyſe wiederfahren war/ ſpielen/ vnd alle jhre Herꝛligkeit ſehen laſſen.
Dabey zumercken/ das/ als dem Hertzogen vnter allen Schaͤtzen inſonderheit zwey Einhoͤrner hoch gelobet wuͤrden/ Er alsfort an das Einhorn/ das Koͤnig Erich zu Ruͤgenwalde in der Capellen auffm Schloß vor das Sacrament zum Leuchter geſetzet hatte/ vnd nicht groß bißher geachtet war/ gedacht/ vnd vnter andern an ſeine Gemahlin von Venedig ab geſchrieben habe/ ſolches in guter Hut zu haben.
Der Compter von Cypern hat jhn ebenmeßig herꝛlich zu Venedig tractieret/ vnd iſt er alſo endlich von dannen zu Lande in begleitung eines Secretarij von Venedig nach Rom gekomm̃en/ da hat jhme der Bapſt viele Biſchofe vnd ſein Hoffgeſinde entgegen geſchicket/ vnd jhn herꝛlich empfangen/ jhme vnter vielen anderen Ehrerbietungen in der hohen Miſſe ſein Hertzogthumb im Nahmen der Chriſtlichen Kirchen/ das er ſolte ſein ein Beſchuͤtzer vnd Schirmer des Chriſtlichen Glaubens/ beſtetiget/ einen Hertzogshut auff ſein Haupt geſetzet/ vnd jhm ein guͤlden Schwerdt als einem Ritter geſchencket/ vnd das fuͤr jhme hernach/ nebenſt dem Hertzogshute/ mit groſſer Pracht/ biß in des Meiſters von Preuſſen Hauß/ das man daß Teutſche Hauß nennet/ da er logieret/ durch Degener Buggehagen fuͤrher tragen laſſen/ vnd auff anſuchung des Hertzogen alle Baͤpſtliche Gerechtigkeiten in Verlehnung der Prælaturen im Stifft Cammin Jhme vnd ſeinen Erben vbergeben/ vnd dabeneben gewilliget/ weil Biſchoff Benedictus von Wallenſtein ein Boͤhme/ zwar ein frommer gelarter Mañ/ aber der Regierung des Biſthumbs nicht gewachſen were/ vnd dazu ſich mit Gelde eingedrungen hette/ das etliche Thumbherren zu Cammin/ die daßmahl zu Rom waren/ Doctorem Martinum Carith/ ſeinen getrewen Geferthen/ zum Coadjutoren des Stiffts wehlen moͤchten.
Welches dann auch nicht ohne ſonderbahre Frewde des Hertzogen geſchahe/ inſonderheit weil er nunmehr widerumb zu ſeiner Erblichen Gerechtigkeit wegen verlehnung der Prælaturen gekommen war.
Von Rom iſt er durch Senis/ Bononien/ Mirandulam/ Veronam nach Jnsbrugk bey Kayſer Maximilian wieder angelanget/ der jhme dann/ als einem newen Ritter/ nicht alleine ein guͤlden Stuͤcke geſchencket/ davon hernach eine Chorkappe in St. Otten Kirche iſt gemachet worden/ vnd jhn fuͤr ſich rennen vnd ſtechen/ vnd drauff einen Ehrentantz in Kaͤyſ. Frawen Zimmer thun laſſen/ ſondern auch durch die Kaͤyſerin jhme einen guͤlden Krantz vnd eine koͤſtliche Kette ſchencken laſſen/ vnd dabeneben jhn mit ſonderlichen Privilegien begnadet/ als das er guͤldene Muͤntze auff den Reiniſchen ſchlag ſchlagen/ vnd die Zoͤlle zu Wollgaſt vnd Damgarten nach hoͤhe der guͤldenen Muͤntze verhoͤhen moͤchte.
Weil auch daßmahl der Kaͤyſer mit Franckreich vnd Venedig zuthun hatte/ trug er jhm die Generalſchafft vber das gantze Heer auff/ vnd begehrete/ mit tauſend geruͤſteten Pferden wieder den Feind jhme zu dienen.
Dieſes anmuhten nam der Hertzog mit ſeiner Landſchaft zubereden auff ſich/ nam ſeinen Abſcheid von Kaͤyſerl. Mayt. vnd kam durch Bayern/ Pfaltz/ Nuͤrnberg/ Bamberg/ Meiſſen vnd Marck/ da jhme allenthalben groſſe Ehre erzeiget ward/ gluͤcklich wieder anheim/ als er auff der gantzen Reiſe ein Jahr vnd faſt iv.
Monat zugebracht hette.
Er hatte aber ſeinen Comitat mit zweyen hochgelahrten Maͤnnern geſtercket/ als Doctor Petro Ravennate/ den er zu Venedig zum Profeſſoren nach Greiffswaldt mit verheiſchung einer ſtattlichen Beſoldung auffgeſprochen/ vnd Doctore Johanne Kitſchern/ welchen er von Hertzog Georgen von Sachſen zu einem Fuͤrſtlichen Rahte erbeten hatte.
Die Nacht aber zuvor/ ehe der Hertzog iſt wiederumb in Stettin angekommen/ ſind jhme alle ſeine Pferde/ die bißher friſch vnd geſund geweſen waren/ vnd vnter jhnen auch ſein liebſter Leibhengſt/ den er Kayſ. Mayt. nebenſt anderen guten Roſſen zugeſaget/ vnd vmb deſſen willen der Kaͤyſer einen Edellman vnd Stallknecht/ daß ſie jhn abholen ſolten/ biß in Pom̃ern mitgeſchicket hette/ auff der Strewe gehlig geſtorben/ vnd er hat ſie allda alſo mit groſſer beſtuͤrtzung fuͤr ſich liegend funden.
Aber nichtes mehr hat jhn gedawret/ als ſein Leibhengſt/ derſelbe war hoch/ groß vnd ſtarck von Leibe/ daß ſeines gleichen nicht zufinden war/ von Haren gelb/ faſt wie ein wild Pferd/ mit einem ſchwartzen Strich vber den Ruͤcken vnd Schwantz.
Hette einen kleinen Kopf/ ſpitze Ohren/ vnd fewrige Augen.
Keine Tagreiſe war jhme zu groß/ vnd nam auch auff der ſchwaͤreſten Reiſe am Leibe nicht leichtlich ab.
Ließ kein Pferd im Stall vber ſich ſtehen/ ſondern riß ehe Halter vnd Zuͤgel entzwey/ vnd geberdete ſich ſo lange vbel/ biß es den oberſten Raum einbekam.
Ließ niemand als den Stallknecht vnd den Hertzog auffſitzen/ doch wenn jhn der Knecht ritte/ trat er mit gehangenem Kopff vnd Ohren herein/ vñ trieb gar keinen Pracht.
Wenn er aber außgeſtaffieret war/ vnd fuͤr den Hertzogen gezogen ward/ ſo neigete er ſich etwas auff die ſeite/ nam ſeinen Herren willig auff/ vnd ließ alsdann ſeinen Muth vberall blicken.
116. Bogislai X. Pferde/ vnd vnter jhnen ſein liebſter Leib.
Hengſt/ den er Kaͤyſerl. Mayt. verehren wolte/ ſterben die Nacht zuvor auff der Strewe/ ehe Er wiederumb in Stetin kam.
Daß nun dieſer ſchoͤner Hengſt/ der dem Kaͤyſer nunmehr auffwarten ſolte/ da jn der Hertzog auff der Hinreiſe biß nach Jnsbrugk mitfuͤhrete/ ſo hoch gehalten hette/ das er jetzt vmb jhn beym Hertzogen anhalten ließ/ in einer Nacht ſampt allen anderen Roſſen auff der Strewe bey gluͤcklicher Wiederkunfft ſeines Herren ſchleunig geſtorben iſt/ da doch meines Wiſſens nichtes boͤſes drauff Hertzog Bogislaffen noch dem Kaͤyſer/ deme er geſchencket war/ wiederfahren iſt/ kan man deßwegen keine Vrſache finden.
Dann das die Pferde ſolten etwas im Futter gegeſſen haben/ das jhnen ſchaͤdlich moͤchte geweſen ſeyn/ iſt nicht befindlich geweſen:
Vnd woher ſonſt ſolcher ſchleuniger Todt ſo vieler Pferde auff einmahl in gluͤcklicher Widerkunfft jhres Herren vervhrſachet worden/ kan man nicht wiſſen.
Da Julius Cæſar auffm Rahthaus erſtochen ward/ haben ſeine Pferde/ die bey jhm außgedienet hetten/ vnd auff einer Wieſen frey geweidet wurden/ nichtes eſſen wollen/ ſondern viel Thraͤnen geweinet.
Aber darauff erfolgete/ was beſaget iſt.
Dieſe Pferde aber vnſers Hertzogen weineten nicht/ ſondern fielen gar dahin/ vnd zwar da ſie eines Theils zum Kaͤyſer ſolten gefuͤhret werden.
Gleichwol das der Kaͤyſerliche abgefertigete nicht mit leerer Hand zu ſeinem Herren keme/ hat der Hertzog etliche Pferde der beſten Art im Lande auffgebracht/ vnd ſie dem Kaͤyſer geſchicket/ vnd dabeneben hochwichtige Vrſachen einwenden laſſen/ warumb es ſeine Landſchafft nicht fuͤr rath anſehe/ daß er Jhr Kaͤyſerl. Mayt. in ſeinen Kriegen auffwarten koͤnte/ vnd ſich deßhalben vnterthaͤnig entſchuldiget.
117. Der Zoll zu Wollgaſt vnd Damgarten
Als nun der Hertzog gemelte Reyſe gluͤcklich abgeleget/ ſeine Gefehrten vnd andere getrewe Diener vnd Raͤhte reichlich begabet/ vnd alles im Lande beſter maſſen beſtellet/ vnd daſſelbe zu hohem auffnehmen gebracht/ auch Biſchoff Benedictum mit darzehlung einer Summa Geldes/ vnd darbietung etlicher Præbenden dazu beredet/ das er Doctori Martino Carith das Biſthumb guthwillig abtrat/ verſchrieb er darauff die Land Raͤhte/ erzehlete jhnen den Verlauff ſeiner Reyſe/ legete jhnen die Begnadungen des Kayſers vnd Bapſtes fuͤr/ vnd begehrete/ ſich darnach zu achten.
Ob nun wol Jederman der wollabgelegten Reyſe erfrewet war/ ſo hetten den- noch die Staͤdte des einen Privilegij/ wegen verhoͤhunge der Zoͤlle zu Wollgaſt vnd Damgarten/ keinen gefallen/ vñ beriefen ſich dagegen auff jhre Gewohnheiten vnd aͤltere Privilegia.
Gaben gleichwol gerne zu/ daß er auff die Frembde die Zoͤlle erhoͤhen moͤchte/ wann ſie nur im Beſitz jhres Rechten gelaſſen wuͤrden.
Aber da der Hertzog bey andern benachbarten Fuͤrſten ſich Rahts erholete/ vnd von etlichen Vniverſiteten ſolche Belehrungen erhielt/ das er nichtes vngebuͤhrliches an ſeine Vnterthanen begehrete/ haben endlich die Staͤdte den Zoll eingehen muͤſſen/ vnd weil eben etliche frembde Kaufleute aus Niederland in etlichen Saͤcken heimlich guͤldene vnd ſilberne Kuchen vnd etliche andere Wahren fuͤhreten/ die ſie nicht verzolleten/ vnd wol auff xij. tauſend Guͤlden wehrt waren/ als ließ der Hertzog auff eines getaufeten Juden von Collberg/ mit Nahmen Fahrenholtzes/ anzeigen/ ſolche Kauffleute anhalten/ vnd was ſie im Zolle nicht angezeiget/ jhnen nehmen/ vnd davon die erſte Reiniſche Goldmuͤntze/ die man Bogislaffen Goldguͤlden nennete/ pregen.
wird erhoͤhet/ vnd die erſten Goldguͤlden in Pommern aus einer vnvermuthlichen Bente gepreget.
118. Churfuͤrſt Johannes richtet mit Bogislao ſolch einen Vertrag zu Paſewalck auff/ daruͤber hernach viel diſputierens geworden iſt.
Etliche Jahr nach Bogiſlai Wiederkunfft vom heiligen Grabe/ verſtarb Churfuͤrſt Johannes von Brandenburg/ vnd als ſein Sohn Joachimus nach jhme zur Chur gelangete/ ward zwiſchen jhme vnd dem Hertzogen/ zu Paſewalck/ im Jahr mdj. eine ſolche Verſchreibunge auffgerichtet/ daruͤber hernach viel diſputierens entſtanden iſt:
Dann darin bekennet der Hertzog/ das alle Pommeriſche Laͤnder mit allen Herꝛligkeiten von dem Churfuͤrſtlichen Hauſe Brandenburg aus Kayſerlichen begnadungen zur Lehen herruͤhren/ vnd das Churfuͤrſt Johannes dieſelbe Empfahung der Lehen jhme vertragen habe/ nach inhalt der Briefe daruͤber auffgerichtet.
Vnd nach deme ſolche Briefe mitbringen/ das man ſie ernewren ſol/ nach abgang eines jeglichen Churfuͤrſten oder Hertzogen/ ſo hat Churfuͤrſt Joachimus nach ſeines Vatern Todte Hertzog Bogislao alle Pommerſche Hertzog- vnd Fuͤrſtenthuͤmber vnd Laͤnder zur Lehen zu empfahen auch vertragen nach laut des Briefes.
Auff das aber auff der Churfuͤrſten erlangete hergebrachte Kaͤyſerliche Begifftunge an dem Entfang der Lande kein Abbruch geſchehe/ haben alle Prælaten/ Mann/ Staͤdte vnd Vnterthanen der Pommerſchen Laͤnder an Eydes ſtatt vnterſchrieben/ ob es zum Falle keme/ alſo das keine Erben von Hertzog Bogislao uͤberig weren/ das ſie alsdann die Churfuͤrſten von Brandenburg zu jhren Erbherren vnd Landesfuͤrſten auffnehmen vnd entfangen wollen.
Vnter des ſaget ſich der Churfuͤrſt in gemeltem Briefe aller Herꝛſchafft/ Obrigkeit/ Regiments/ Gebots vnd Gebietes der Lande vor dem Falle gantz ab/ nichtes davon zubehalten.
Vnd wann nach dem Falle er vnd ſeine Erben zur Regierung der Lande kommen werden/ wollen ſie die Einwohner alle bey allen Privilegien/ Gnaden vnd Gerechtigkeiten zu ewigen Zeiten laſſen/ vnd ehe die Pflicht geleiſtet wird/ dieſelbe alle confirmleren.
A. C. 1501.
Nach dieſem iſt der Zwiſt zwiſchen dem Hertzogen vnd der Stadt Stettin/ daruͤber der Hertzog die eine ſeite des Oltboͤterbergers einbekommen/ wie wir vermeldet/ vorgelauffen.
Aber mit den Sundiſchen hat ſich ein haͤrterer Streit im Jahr meiv. erhoben.
Dieſelbe wolten nicht fuͤr den Fuͤrſten/ ſondern fuͤr Luͤbeck in appellation Sachen zu Rechte ſtehen:
Wandten auch ein Privilegium fuͤr/ daß wann einer vom Adel ſich bey jhnen in der Stadt zu wohnen niederließ/ nach ſeinem Abſterben ſeine Lehne jhrem Eigenthumb/ den Erbguͤtern gleich muͤſte einverleibet werden.
Wolten endlich in die erhoͤhung der Zoͤlle zu Wollgaſt vnd Damgarten nicht willigen/ auch den grad des Fuͤrſten im Muͤntzen nicht halten.
Hiedurch/ meinete der Hertzog/ were ſeiner Fuͤrſtlichen Hoheit zu nahe getreten/ vnd wolte jhnen jhre Privilegia ſtreitig machen/ als die nicht billiger maſſen erhalten/ ſondern/ wie er etwa moͤchte von ſeinem Vetter Wartislaffen gehoͤret haben/ ehrmahlen von den Landsfuͤrſten erzwungen waren.
Vnd da ſein newer Saͤchſiſcher Rath Doctor Kitſcher zu ſcharff rieth/ folgete er demſelben mehr/ als ſeinem alten Warner von der Schulenburg/ der des Krieges Gelegenheit wider den Sund beſſer/ als Kitſcher/ verſtand.
119. Strallfuud bekompt mit Bogislao X. in vielen Stuͤcken zuthun:
Vnd da es nach einer groſſen weitlaͤuftigkeit auſſahe/ ward der Handel in der guͤthe beygeleget.
A. C. 1504.
Vnd alſo ward der Stadt Strallſundt alle Zufuhr benom̃en/ vnd gefangen geleget/ was man von Buͤrgern ertappen konte.
Daruͤber wurden die in der Gemeine ſehr rege/ vnd konten kaum von Buͤrgermeiſter Zabel Oſeborn gehalten werden/ daß ſie den Hertzogen nicht zu Bahrt in der Nacht vberfielen/ vnd an jhme jhr Gluͤck verſucheten.
Gleichwol ſielen ſie in das Land zu Ruͤgen/ brachten etliche Edlen in jhre Gewalt/ nahmen die Flecken vnd Bawren dem Hertzogen zuſtendig in jhre pflicht/ vnd wolten damit bezeigen/ das ſie auch Zaͤhne jm Maul hetten/ vnd Widerſtand zuthun macht hetten.
Als deßwegen der Hertzog im Zweifel ſtand/ was weiters vorzunehmen were/ vnd Doctor Kitſcher nicht mehr Raht zugeben wuſte/ der nun erſt nach der Rede Peter Podewilſen erfuhr/ das Sund nicht ein Ochſen- Auge were/ ſondern das ſie/ als die Bienen aus dem Rumpe/ herauß zogen/ ward Warner von der Schulenburg von Loͤkenitz/ dahin er ſich/ auff den Außgang dieſes Handels zuwarten/ begeben hette/ wiederumb zum Hertzogen beruffen.
Welches dann dem Saͤchſiſchen Doctor ſo vbel gefiel/ das er den Karren im Koth ſtecken ließ/ vnd ſich in ſein Meiſſen wiederumb heimlich hinein machete.
Der von Schulenburg aber griff dem Hertzogen nach ſeiner Beſcheidenheit beſſer vnter die Arme/ vnd kartete das Spiel auff eine andere Art/ vnd brachte ein Geruͤchte vberall aus/ als wañ aus der Marck/ Braunſchweig/ Mechelnburg/ vnd der Cron Dennemarck ein groß Volck wider die Stadt vnterwegens were/ lies auch etliche gefangene Buͤrger auff Ranzun mit ſolchen Aviſen loß/ die ein groß Geſchrey in der Stadt macheten.
Daruͤber wurden die Buͤrger beſtuͤrtzet/ fertigten jhren Buͤrgermeiſter Oſeborn nebeſt Johann Trittelvitzen/ vnd andere zum Hertzogen nach Bahrt ab/ das ſie vmb Frieden werben ſolten/ erſucheten auch die Hanſee Staͤdte/ ſolchen zu befordern.
Vnd ob wol die Sache anfaͤnglich viele behindernis fuͤhlete/ ſo haben ſie dennoch erſtlich einen Stillſtand/ vnd hernach/ auff vnterhandlung der Hertzogen aus Mechelnburg Balthaſars vnd Heinrichs/ vnd der Hanſee Staͤdte eine Tagefahrt zu Roſtock erhalten.
Daſelbſt iſt auch ſo viele in den Weg geworffen worden/ das faſt alle Handlunge ohne Frucht zerſchlagen were.
Da aber endlich Doctor Borwin Ronnegarve mit guter Beſcheidenheit im Schertze zum Hertzogen ſagete:
Er ſolte nicht ſo hart auff die vom Sunde dringen/ als wenn er mit jhnen gar wolte geſchlichtet ſein/ ſie theten noch wol eine Thorheit/ daruͤber S. Fuͤrſtl. Gn. hernacher weiter Handlungen mit jhnen bekeme/ vnd das erlangete/ was jetzund geſuchet wuͤrde:
Hat endlich der Hertzog ſich durch ſolchen Glimpff bewegen laſſen/ vnd dieſen Vertrag/ den man ſonſten den Roſtocker Receß nennet/ mit den Sundiſchen gemachet/ das ein Rath ſolte/ vnangeſehen der Sundiſchen Privilegien/ vorm Hertzogen zu Rechte ſtehen/ die Privat Perſohnen aber nirgends anders als fuͤr dem Rath in Recht gezogen werden/ vnd die Appellation ſolte jhn gegen Luͤbeck frey bleiben.
Wegen der Lehenguͤter ſolte der Stadt Eigenthumb bleiben/ was ſie bißher beſeſſen/ vnd an ſich gekaͤuffet.
Pfandguͤter ſolten wider zur loͤſung geſtattet werden/ entweder denen/ die ſie verpfaͤndet/ oder dem Landsfuͤrſten/ ſo der Verpfaͤnder nicht mittel hette/ ſie wider zu loͤſen.
Die Sundiſchen aber ſolten hinfort keine Lehnguͤter an ſich bringen/ ohne des Landesfuͤrſten willen/ bey verluſt des Kauffgeldes.
Des Zolles wegen ſolten ſie zu Damgarten frey ſein/ aber den zu Wolgaſt/ vnd die alten Zoͤlle/ wie ſie die Fuͤrſten hergebracht/ vnd im gebrauch haben/ erlegen.
Die Muͤntze endlich ſolten ſie auff den Grad des Fuͤrſten muͤntzen/ doch auch mit dem Muͤntzen einhalten/ wenn des Fuͤrſten Hammer ſtehet:
Weiter die Gefangene loß geben/ den Ruͤgianern jhren Eyd erlaſſen/ vnd dem Fuͤrſten bey freyer Ausrichtung Abbitte thun/ vnd eine Geldſtraffe erlegen/ vnd hernacher jhre Privilegia in jhren Wuͤrden behalten.
120. Strallſund wird abermahlen vom Hertzogen/ hernach vom Koͤnige von Dennemarck/ der daßmahl mit den Hanſee Staͤdten zu thun hatte/ angefochten.
Kaum verfloſſen ſechs oder ſieben Jahr/ ſo bekam der Hertzog auffs newe mit den Sundiſchen zu thun:
Denn da ſie vnterſchiedlicher Fuͤrſtlichen Abmahnungen vngeachtet/ der Luͤbiſchen Huͤlffe/ als drey Krieges Schiffe/ vñ zwey Barcken mit Geſchuͤtz/ vnd cccc. Mann wieder Koͤnig Johanſen in Dennemarck zuſchicketen/ vnd etlich Korn/ das der Hertzog ſchiffen lies/ dafuͤr aus Niederland/ zur Nothdurfft ſeiner Hoffſtat/ Gewand/ Wein vnd Gewuͤrtze/ vnd andere Wahren bringen zu laſſen/ auch ſechſte halb Laſt Hering/ auffhielten/ mit dem fuͤrgeben/ die Staͤdte ſolten ſchiffen vnd handeln/ vnd nicht die Fuͤrſten/ begehrete der Hertzog zu vnterſchiedlichen mahlen jhme ſein Korn/ wie auch die andere Guͤter/ ſo ſie ſeinen Vnterthanen gleichsfals angehalten/ folgen zu laſſen/ vnd wegen bewieſener Schmach jhme Abtrag zu thun.
Sie berieffen ſich aber auff der von Luͤbeck Erkandnus/ vnd die ſchrieben auch an den Hertzog/ vnd wolten/ Er ſolte die Sundiſchen/ wo er etwas an ſie in einer Sache/ ſo die gantze Haͤnſe belangete/ hette/ fuͤr ſie beſprechen.
Er aber antwortete kurtz/ er wolte vber die Seinen ohne ſie wol Recht bekom̃en:
Sie aber/ die Luͤbeckiſchen/ ſolten dieſes jhres Schreibens eingedenck ſein/ vnd acht haben/ weil ſie jhre Haͤnde in frembde Aſche ſtecketen/ das ſie die nicht verbraͤndten: Sie hetten bereits mehr eingebrocket/ als ſie vermoͤchten auszueſſen.
Verſchrieb darauff ſeine Landſchafft/ vnd wolte wider die Strallſundiſchen eines groͤſſeren Ernſtes gebrauchen/ als zuvor/ inſonderheit weil der Koͤnig von Dennemarck/ guthwillig Hand wider ſie anzuſchlagen ſich erbotten hette.
Aber die Sundiſchen wolten die Scherffe nicht verſuchen/ lieſſen ſich abermahl durch den von der Schulenburg auſſoͤhnen/ thaten bey freyer Außrichtunge dem Hertzogen abbitte/ vnd erhielten es/ das/ da der Hertzog eine newe Huldigung begehrete/ ers bey der Huldigung/ die ſie jhm anfaͤnglich gethan/ bleiben ließ.
Vber dieſes traten ſie das hoͤchſte vnd nidrigſte Gericht in ſieben Doͤrffern/ als Parſin/ Kummerow/ Nipars/ Wuͤſtenhagen/ Leſſentin/ Sanzebur/ vnd Duvendick dem Hertzogen ab/ doch das ſie die Hebungen/ die jhnen daraus zuſtendig/ genieſſen moͤchten.
Vnd bezahleten nicht alleine das angehaltene Guth tewer genug/ ſondern erlegeten auch iij. tauſend Reinſche Guͤlden Strafe/ vnd ſtelleten es hinfort jhren Buͤrgern frey/ wann ſie vom Rath appelliren wolten/ das es jhnen ſolte frey vnd vngewegert ſein/ entweder an den Hertzog als jhren Landesfuͤrſten/ oder an die von Luͤbeck/ wie ſie bißher gewohnet geweſen/ ſolches zu thun.
Ob nun wol durch ſolche Vertraͤge die Jrrunge gehoben/ ſo iſt doch jmmerfort ein diſputat aus vorgeſagten der Sundiſchen Privilegien vnd jetztgemeldten Vertraͤgen geblieben.
Denn der Zoll zu Wolgaſt dauchte den Strallſundiſchen zu hoch/ vnd iſt derſelbe endlich jhnen zur helffte gelaſſen.
A. C. 1510.
So ſein auch newe Zwiſtigkeiten wegen der geſtrandeten Guͤter/ des Zolles/ apprehenſion des Adels/ ſo auff Straſſenraub vnd Diebſtall betroffen/ Jtem wegen der Folge vnd Dienſte/ damit ſie dem Landsfuͤrſten verwand/ entſtanden.
Vnd weil vnter andern Privilegien auch befindlich/ das die vom Sunde auſſerhalb der Stadt in frembde Gerichte nicht ſolten gefordert werden/ haben ſie ſolchen Punct auch ſo weit außgedaͤhnet/ das ſie/ wann Jemand von jhnen/ als ein Zeuge/ Kundſchafft zugeben/ vor das Fuͤrſtliche Hoffgerichte gefordert worden/ denſelben zuerſcheinen gehindert.
Wolten haben/ der Landsfuͤrſte ſolte dißfals in Subſidium vor jhnen in der Stadt auff zugeſchickete Artikul vnd Fragſtuͤck die Zeugen verhoͤren laſſen.
Welches aber die Hertzogen fuͤr eine Verſchmelerung jhrer Hoheit geachtet/ vnd der Stadt nicht geſtanden/ das jhr Hoffgericht ein frembd Gericht ſolte geheiſſen/ oder das Privilegium wider der Fuͤrſten Hoheit/ von denen es herruͤhrete/ extendiret werden.
Wie dieſe vnd andere Streitigkeiten/ die zwiſchen den Stralſundiſchen/ vnd der Ritterſchafft ſich eraͤuget/ (weil bißweilen etliche von Adel vnd jhre Vnterthanen in der Stadt in Schuldſachen arreſtieret vnd angehalten warden/ biß ſie bezahlet/ vnd die Buͤrger bißweilen/ den Landvoygt in Ruͤgen vnerſuchet/ ausfielen/ vnd die Leute pfaͤndeten) bis ins mdcxv. Jahr gewehret/ vnd damahls erſtlich aus dem grunde gehoben vnd beygeleget ſein/ wollen wir als dann ſagen/ wenn wir bis an die Beſchreibung ſolcher Zeit kommen.
Mit gemelter Transaction aber zwiſchen dem Fuͤrſten vnd der Stadt war der Koͤnig aus Dennemarck noch nicht geſaͤttiget/ ſondern nam erſtlich den Sundiſchen zwey jhrer vornehmſten Kriegesſchiffe mit Geſchuͤtz vnd Volck woll beladen.
Hernach ſchickete er v. tauſend Mann auff das Land zu Ruͤgen/ vnd lies alle Sundiſche Guͤter auspochen vnd pluͤndern/ vnd da der Sundiſchen etwa tauſend Buͤrger ausfielen/ vnwiſſend/ wie ſtarck der Feind were/ hetten ſie faſt alle einbuͤſſen muͤſſen/ wann nicht Godeke von der Oſten/ jhnen die Bothe/ Kahne/ vnd Schuten/ die ſie aus gar zu groſſer Hoffnung zum Siege/ vnd jhre Volck zum fechten tapferer dadurch zu machen/ zu ruͤcke ſollen geſchicket haben/ wiederumb zur Hand geſchaffet hette/ darauff ſie ſich in der Flucht mit hinterlaſſung xx.
Buͤrger/ vnd etlicher Stuͤcke Geſchuͤtzes ſalvieret haben.
Solchen Schaden erſetzeten ſie an etlichen Hollaͤndiſchen/ Stetiniſchen/ vnd Koͤnigsbergiſchen Schiffen/ die den Dennemaͤrckern/ als den domahligen Sundiſchen vnd Hanſeeſtaͤtiſchen Feinden/ Proviant vnd Wahre zufuͤhreten/ vnd bekamen alſo an Korn/ Hering/ Hopfen/ Laken/ Bier/ auch etlichen Silberkuchen/ zimlichen Vorrath.
Endlich als die Luͤbecker zweymahl wider des Koͤniges aus Dennemarck Schiffe/ vnter Bornholm vnd Keyle/ geſieget/ vnd ſie in die Flucht gebracht/ iſt auch dieſe Fehde zu Flensburg beygeleget/ vnd den Staͤdten vom Koͤnige jhre alte Gerechtigkeit gelaſſen worden.
Wie vmb dieſe Zeit ein Crucifix/ das ein Weib/ vnd jhre Sohn/ ein Prieſter/ mit Huͤnerblut gefuͤllet/ das es durch die Wurmſtichige Loͤcher durchdringen muſte/ Erſtlich als ein Wunderzeichen von den Muͤnchen angenommen/ vnd hernach der Betrug offenbahret iſt/ erzehlet Cramerus/ bey deme man alles leſen mag.
A. C. 1615.
. l. 3. c. 4.
121. Die Luͤbecker/ die kurtz zuvor an Hertzog Bogislaum etwz ſcharf geſchrieben hatten/ muͤſſen des woll entgelten.
Hertzog Bogislaffen aber wuchs kurtz hernach im mdxij. Jahr eine Gelegenheit in die Hand/ den Luͤbeckern zu weiſen/ wie groſſe Herren lange Haͤnde haben.
Denn da ein Luͤbiſch Schiff mit koͤſtlichen Rauch- vnd anderen Wahren beladen/ das man wol auff lxxx. tauſend Guͤlden ſchaͤtzete/ durch ein Vngewitter an den Strand bey Stolp geſchlagen war/ hielt er ſolches an/ vnd wolte nichts davon loß geben/ biß die von Luͤbeck auff einen angeſetzten Tag zu Greiffswald ſich ſtelleten/ vnd jhme xx. Jahr lang/ alle Jahr cc. etliche ſagen nur c. Goldguͤlden zu geben ſich verpflichteten/ vnd dabeneben ſich abſageten/ dergleichen Stuͤcke/ wie zuvor in der Sundiſchen Sache geſchehen war/ nicht mehr wider die Pommerſche Fuͤrſten vorzunehmen.
A. C. 1512.
122. Hertzog Bogislaff mus fuͤr ſeinem Ende viel Vngemach er-
Als nun Hertzog Bogislaff vberall in ſeinem Alter Ruhe zu haben vermeinete/ auch die Zwiſtigkeiten zwiſchen jhm vnd der Cron Polen/ vnd inſonderheit der Stadt Dantzig wegen der verloffenen Bawren vnd Straſſenraͤuber durch Doͤring Ramel/ vnd Georg Kleiſt zu Coͤnitz im mdv.
Jahr nach Wunſch beygeleget/ imgleichen ſeine zwo Toͤchter wol ausgeſtewret/ vnd ſeinem aͤltiſten Sohne Hertzog Georgio ein Fraͤwlein aus der Pfaltz beygeleget hette/ vnd durch denſelben ſchon Gros Vater war/ vnd ſeine Frewde an den Jungen Herrlein Philippo I. ſahe/ ſiehe/ ſo muſte er noch fuͤr ſeinem Ende allerley Vngemach erfahren.
Erſtlich ſtuͤrtzet ſein Sohn Caſimirus der Achte/ ſonſt ein ſehr anſehnlicher Herr/ aber der dem Vater wegen gar zu groſſer Beliebung des Geſoͤffes nicht gefallen wolte/ im xxiv. Jahr ſeines Alters/ eine Steige bey Abends zeit herunter/ vnd nimpt den Todt davon.
Folgends im mdxviij. Jahr giengen jhm ſeine liebſte Raͤthe Werner von der Schulenburg/ vnd Georg Kleiſt/ vnd Hennig Steinweer kurtz nach einander ab/ vnd ſchlichen bey jhm ſolche Venusbruͤder ein/ die jhme anlaß zur Buhlerey vnd einem weitlaͤufftigen Leben gaben.
Druͤber blieb das Juſtitien Werck beliegen/ vnd ward allerley Vngemach faſt auff eine Zeit auff allen ſeiten gaͤnge.
Erſtlich hauſiereten die Straſſen- Raͤuber vnd Puſch Reuter vbel im Land/ die Greger Matern/ der in Dantzig wegen deſſen/ das er einen Schiffer auff oͤffentlicher Gaſſen vberfallen/ vnd verwundet hette/ nicht kommen durffte/ den Dantzigkern zu wider geſamlet/ vnd mit jhnen alle Straſſen vnſicher gemachet/ auch durch Mordbrenner Fewr angeleget hette.
Als aber derſelbe/ nach deme er vij.
Jahr ſolch Handwerck getrieben hette/ endlich in der Schleſien gefangen/ vnd als ein Friedbrecher gerichtet ward/ warff ſich ſein Bruder Simon Matern den Dantzigkern zum Feinde auff/ raubete auff ſie/ wo er koͤnte/ hielt ſich gemeiniglich im Stifft zu Cam̃in/ vnd in der Marck auff/ vnd brachte etliche Junge Adelburſche an ſich/ vnd ſtreiffetenun nicht mehr auff die Dantziger Kaufleute allein/ ſondern nam/ was jhme im Felde vorkam/ mit groſſem Schaden der Reiſenden.
Zu jhm ſchlug ſich auch Hennig Loͤde wegen deſſen/ das die Collbergiſchen wegen bey gemeſſener Puſch Reuterey ſeinen Bruder Simon hatten hinrichten laſſen/ vnd da jhm deßwegen der Biſchoff ſein Guth Bublitz/ das er ſenem Bruder zuvor verkauffet hatte/ einziehen ließ/ vñ es anderweit Jacob Kleiſten verkaͤuffete/ fiel er dieſem Kleiſten ein/ nam jhn gefangen/ vnd beſchaͤtzete jhn hoch.
Vnd ſolches that er auch bey den Collbergiſchen Buͤrgern.
Die beyde vornembſte Capitaine vnter dieſen Puſch Reutern/ ſonſten von Adel/ haben ſich Hertzog Lollo/ vnd Hertzog Boreveit genennet:
Die andere haben auch jhre ſonderbahre Zunahmen/ vnd Abzeichen gehabt/ vnd ſich den Bapſt/ Prieſter Johan/ vnd ſonſten genennet/ vnd viel vnſchuldige Leute betruͤbet.
Vnd ob wol der Hertzog jhrer viele erwiſchete/ ſie auch ſelbſt ſich vntereinander anfielen/ vnd ermordeten/ vnd theils durch Gottes ſonderliche Rache erſoffen/ theils ſonſten ſchaͤndlich vmbkamen/ ſo hat doch ſolch Vngeziefer bey des Hertzogen Leben nicht koͤnnen außgerottet werden/ vnd ſind die Straſſen vnd Zoͤlle wuͤſte worden/ vnd haben die Handelsleute vmb ſicherung willen newe Straſſen durch die Marck geſuchet/ dahin auch der Handel zu gleich in etwas eingefloſſen iſt.
Zu ſolcher Zeit ward auch ein vnſeglicher Muthwille von etlichen Kirchenbrechern/ in dieſen vnd benachbarten Laͤndern geuͤbet.
Der eine hieß Stortebeke/ der ander Clawes Wernicke/ die vhrigen zweene Clawes vnd Hans Damelaw.
Dieſe haben/ als ſie zu Stettin ergriffen/ bekand/ das ſie aus den Kirchen mdcxxxj. Kelche/ mit jhren Patenen/ xij. Monſtrantzen/ ix. ſilbern Olebuͤchſen geſtohlen/ iij.
Muͤnche vnd ſo viel Prieſter vnd Knechte/ xij. Maͤnner/ viij. Frawen vnd Jungfrawen/ iiij. Schuͤler/ xxvij. Juden vmbbracht/ Jtem ſieben Maͤnner vnd vier Kinder in jhren Hauſe verbrand hetten.
Vmb jhrentwillen ſind lxxx. Maͤnner/ iij. Prieſter/ xvij. Kuͤſter/ xviij. Frawen vnd Jungfrawen vnſchuldig gerichtet worden:
Welches zweiffels ohne inſonderheit daher entſtanden iſt/ weil die Perſonen auff die wegen des Kirchen Raubes der Verdacht gefallen/ vnbedaͤchtlich auff die Folter gebracht ſein/ vnd in der Tortur vnd Marter lieber ſich in jhrer Vnſchuld ſchuldig machen wolten/ als ſich noch weiter peinigen laſſen.
Dieſe Buben aber haben es mehrentheils alſo practiſieret/ das ſie mit Wagen vnd Pferden in den Laͤndern herumb fuhren/ vnd in ein Kramfaß einen vnter ſich verſchloͤſſen/ vnd als dann ſolch Faß mit der Kirchen Vorſteher wille/ in die Kirchen einſetzeten/ mit dem vorwenden/ es were in den Kruͤgen vnd Wirtshaͤuſern vnſicher.
Alſo wahren jhnen nun keine Kirche zu feſte verſperret.
Denn der im Kramfaſſe machete ſich des Nachtes heraus/ namb was jhm geliebete/ vnd ließ auch das Faß alſo gebrochen ſtehen.
Die andere beſchwerten ſich denn des Morgens mehr/ als die/ denen jhre Kirche beſtohlen war/ vnd ſtelleten ſich gar vngehalten/ daß jhnen das jhrige erbrochen/ vnd entfuͤhret were.
Einer vnter jhnen war ein Goldſchmid:
Der ſetzete ſich bißweilen in eine Stadt/ als ein Zuckerſieder/ da er zugleich mit handelte/ vnd ſchmeltzete vnter ſolchem Deckel dz geſtohlene Silber nach ſeinem belieben/ vñ verhandelte es hernach.
Endlich da ſie den Scheffel jhrer Boßheit gnugſam gefuͤllet hetten/ iſt in der Marck ein Schuͤler von Stettin Johannes an ſie gerathen/ der ſie doch nicht kante/ vnd als ſie nach verrichteter Dieberey dieſen im Stiche lieſſen/ iſt er auch zwar auff die Folter gekom̃en/ aber durch gewiſſere Nachricht wider loßgelaſſen.
Derſelbe hat ſie endlich/ da ſie auch nach Stettin angelanget/ vnd allda die S.
Peters Kirche beym Thor brechen wolten/ gekennet/ ſie angegeben/ vnd alſo befordert/ das ſie jhren Lohn bekommen haben.
fahren/ vnd die Straſſenraͤuber vnd Kirchenbrecher machen das Land ſehr vnſicher.
A. C. 1505.
A. C. 1517.
A. C. 1518.
Dabeneben fiel auch die beſchwerliche Zwietracht mit Graff Wolffen von Newgarten ein.
Derſelbe hette durch ſeinen Bruder Graff Georgen/ der beym Churfuͤrſten Joachimo von Brandenburg zu Hofe dienete/ durch Kaͤyſerliche vnd anderer Fuͤrſten Vorſchrifften beym Bapſt erhalten/ das er Biſchoff Martino Carith/ der nunmehr alt war/ im Biſthumb folgen ſolte.
Solches koͤnte der Hertzog/ als des Stifftes Patron/ nicht guth heiſſen noch geſtaten/ vnd hat Eraſmum Manteuffeln ſeinen Hoffrath/ der zuvor ſeines Sohnes Georgii Præceptor geweſen/ zum Coadjutoren geordnet/ vnd durch ſeinen Land- Rentmeiſter Niclas Garvin viij. tauſend Guͤlden dem Bapſt/ das er damit zu frieden were/ in den Rachen geſchoben; Die Graffen aber mit dem Staͤdlein Maſſow/ vnd des Stifftes antheil an der Quarckenburg beguͤtiget.
Endlich ließ ſich auch ein Vnwille vnd Mißverſtand auffs newe zwiſchen dem Churfuͤrſten vnd dem Hertzogen blicken/ vnd die alte verlegene Streitigkeiten warden wiederumb herfuͤr geſuchet/ vnd newe mit vntergemiſchet/ daruͤber auch der Pomeriſche Adel faſt ſchwuͤrig ward/ vnd alle Dinge ein weit Auſſehen gewonnen.
Als aber im Jahr mdxxj. Kaͤyſer Carl der Fuͤnffte einen Reichstag nach Wormbs außſchrieb/ auff welchen lxxx. Fuͤrſten/ cxxx. Graffen/ xv. vornehmer Provinzen Legaten/ vnd der Freyherren vnd des Adels eine trefliche Menge ſollen beyeinander geweſen ſein/ hat ſich daſelbſt auch vnſer Bogislaff mit ſeinem Sohne Georgio geſtellet/ vnd die Lehen von Kayſ. Mayt. vnd dem Roͤmiſchen Reiche/ wie ſeine Vorfahren/ entpfangen/ vnd im folgenden Reichstag zu Nuͤrnberg ſeine ordinar Seſsion/ vnter den Staͤnden des Reiches eingenommen.
Dagegen brachte der Churfuͤrſt von Brandenburg/ der dasmahl/ als der Hertzog die Lehen vber Pommern erhielt/ abweſend war/ ſeine Anſprach an Pommern fuͤr/ vnd da jhme das Haus Pommern ſolche nicht geſtendig war/ ward die gantze Sache zu einer Commiſſion gegen Nuͤrnberg verabſcheidet.
Ehe aber dieſelbe vorgenommen ward/ iſt der Handel in einem guͤtlichen Tage vnd Verhoͤr zu Prentzlow eroͤrtert worden.
Aber ſolche Tagefahrt zergieng vnfruchtbarlich/ vnd alſo ſetzeten ſich/ nach dem die Tageſetzung der Commiſſion ſchon dreymahl verhindert war/ Don Fendinand Kaͤyſ. Mayt. Bruder vnd Statthalter/ vnd die andere Chur- vnd Fuͤrſten/ ſo zum Kaͤyſerlichen Regiment im Reich gehoͤrig/ zu Nuͤrnberg den xvj. Martij im mdxxiij. Jahr zu Commiſſarien nieder/ vnd Doctor Johan Zaͤch Magdeburgiſcher Cantzler fieng an im Namen des Churfuͤrſten/ das Wort zu fuͤhren/ vnd berieff ſich auff die zwiſchen beyden Haͤuſern auffgerichtete Vertraͤge vnnd Kaͤyſerliche Begnadungen/ darauß befindlich/ das alle Pommerſche Laͤnder dem Marggraͤflichen Hauſe mit allen Herꝛligkeiten zuſtehen/ vnd die Lehen von demſelben herruͤhren.
Zog zum beweis an/ daß das Churfuͤrſtliche Haus ſolche Gerechtigkeit geruhiglich bis daher beſeſſen; Das die Hertzogen ſolches in dem Vertrage zu Prentzlow im Jahr mdj. offentlich bekennet/ das ſie auch ſolche Lehen von den Churfuͤrſten vnterſchiedliche mahl geſuchet vnd empfangen/ das die Landſchafft in Pommern daruͤber Bekentnis außgegeben/ vnd endlich das gegenwertiger Hertzog ſelbſt ſich verbuͤmdlich gemachet/ von niemand anders/ als vom Hauſe Brandenburg die Lehen zu empfangen.
Weil den nun derſelbe/ ſolches vngeachtet/ die Lehen vber Pommern von Kaͤyſ. Mayt. auff dem juͤngſt gehaltenen Reichstag zu Wormbs in abweſen des Churfuͤrſten erhalten/ auch darauff eine Seſsion im folgenden Reichstag zu Nurnberg/ vnter den Staͤnden des Reiches genommen; Als bat obgemelter Magdeburgiſcher Cantzler ſeines Churfuͤrſten Reicht zu ſchuͤtzen.
Nun hette der Hertzog ſich bey Koͤmigen/ vnd anderen vielen vmb Advocaten vnd Redner beworben.
Dieſelbe aber waren theils durch Leibsbloͤdigkeit/ theils aus Ehehafften ausgeblieben/ theils noch vnterwegens/ theils auch/ denen er ſchon Beſoldung zugeſtellet/ jhme abgewand/ das er alſo faſt niemand bey ſich hette/ der des Handels etwas berichtet were/ vnd davon Vortrag thun koͤnte.
Doch vnternahm ſich D. Florentz von Femmingen/ des Pfalzgraͤfiſchen Churfuͤrſten Cantzler/ als Beyſtand/ von wegen jetztgenandten Churfuͤrſten/ des Handels/ begehrete Abſchrifft des Vertrages/ den der Churfuͤrſt aus Brandenburg hette thun laſſen/ bat etliche Tage Termin zulaſſen/ damit der Hertzog ſich moͤchte weiter vmb Jemand darzu geſchicket vmbthun/ vnd denſelbigen des Handels berichten/ auch wie der Churfuͤrſt gethan/ ſeine Nothturfft muͤndlich vnd ſchrifftlich fuͤrtragen laſſen.
123. Die Sache zwiſchen Marck vnd Pommern wird vor dem Kaͤyſerlichen Regiment zu Nuͤrnberg eroͤrtert/ vnd ob woll fuͤnff Wochen damit zugebracht/ iſt ſie doch vneutſcheiden geblieben.
A. C. 1521.
A. C. 1522
A. C. 1523.
16. Mart.
A. C. 1501.
Als nun der Termin bis auff den xxj.
Martij auffgeſchoben ward/ vnd gleichwol die Botſchafften noch nicht alle angekommen/ auch die Redener ausgeblieben waren/ brachte der Pfaltzgraͤfiſche Cantzler fuͤr:
Der Hertzog von Pommern hette nie wider Zuſage gethan:
Verdienete viel mehr wegen deſſen/ das ſeine Vorfahren/ vnd er/ dem Churfuͤrſten ſo ſtattliche Angefaͤlle/ die wol mit einem kleinen Koͤnigreiche zuvergleichen/ verſchrieben/ lauter Vndanck/ vnd wuͤrde daruͤber außgetragen/ als wenn er wider Brieff vnd Siegel gehandelt hette.
Folgends bewies gemelter Cantzler fuͤnff Punct/ als 1. das der Hertzog viel mehr Vrſach wider den Churfuͤrſten/ Brieff vnd Siegel halben/ zu klagen hette/ weil der Churfuͤrſt ſich zwar nichtes wider Pommern zuthun/ vnd wo ja Jrrungen zuwuͤchſen/ ſolche/ laut gewiſſer Außtraͤge/ beyzulegen verbunden hette/ vnd doch nichtes deſtoweniger Handlunge wider Pommern fuͤrnehme/ auch nach deſſelben Schloſſer/ Land vnd Leute ſtuͤnde/ vnd derer etliche noch innen hette/ ja auch an dem hoͤchſten Cleinod der Ehren jhn antaſtete.
Vbergab hiebey ein Claglibel/ darin ſich der Hertzog beklagete/ das der Churfuͤrſt etliche Kaͤyſ. Briefe/ ſo an den Hertzogen von Stettin vnd Pommern abgegangen/ von den Kaͤyſerlichen Boten erfordert/ vnd angehalten/ vnd ſich dabey hoͤren laſſen/ Er ſey allein der Hertzog von Stettin vnd Pommern: Jtem/ das er ſich vnterſtunde/ den Hertzogen an ſeiner ſchuldigen Empfaͤngnus des Reiches Lehen vnd Regalien/ vnd an ſeiner Seßion/ vnd alſo Fuͤrſtlichen Ehren vnd Wuͤrden zu verhindern/ das er auch viele newe Zoͤlle auffrichtete/ die gemeine Straſſen/ ſo aus Polen auff Stettin als eine Niderlage giengen/ abtriebe/ vnd/ die Niderlage nach Franckfurt an der Oder zuwenden/ etliche Bruͤcken auff den gewoͤhnlichen Straſſen erbreche/ Straſſen Raͤuber in der Marck Vnterſchleiff vergoͤnnete.
II.
Das Pommern anfaͤnglich gantz freye eigene Hertzog: vnd Fuͤrſtenthuͤme/ dem Reiche weder mit Dienſten/ noch ſonſt verwand geweſen/ vnd erſtlich Kaͤyſer Friderico dem Erſten vnd dem Roͤmiſche Reiche auffgetragen/ vnd von demſelben wider zu Lehen empfangen weren.
III.
Das die Pomriſche Lande drauff fuͤr vnd fuͤr vom Roͤmiſchen Reich zu Lehen getragen/ vnd empfangen weren/ außgenommen/ was man zuweilen mit gewaltſahmer Hand dagegen fuͤrgenommen hette.
Vnd ob wol vom Kaͤyſer Friderico dem Dritten/ kein Lehens Brieff oder Ernewerung der Privilegien verhanden/ ſo habe zwar der Hertzog durch werbende Bottſchafften/ vnd ſonſten/ offt anwerbung thun laſſen:
Sey aber jmmer aus verhinderung der Marggraffen verſchoben worden:
Doch were endlich dem Hertzogen/ als er ſteiff bey gemeltem Kaͤyſer angehalten/ die Antwort geworden/ Jhr Kaͤyſerl. Mayt. wolle den Hertzogen belehnen:
Ehe aber der Brieff verfertiget/ were der Kaͤyſer verſtorben.
IV.
Das der Hertzog nie wider die beſchriebene Vertraͤge gehandelt.
Denn er hette gar einen andern Verſtand der Wort/ als der Churfuͤrſt.
Geſtehe den Poſſes demſelben nicht/ vnd ob ſchon der Churfuͤrſt eins an demſelben gehabt/ ſo hette er ſich doch deſſen begeben/ vnd den Anfall behalten.
Vnd ob gleich die Wort in etlichen Vertraͤgen ſtuͤnden/ das die Lande vom Churfuͤrſten zu Lehen ruͤhren/ ſo ſeye doch der Hertzog damit nicht von deme/ was zuvor gehandelt/ abgegangen; Eine abgenoͤtigete Bekentnus/ vnd alſo der gantze Soldiniſche Vertrag/ ſey gar nichtig; Der Hertzog/ als dem Reiche verwand/ hette demſelben zu Nachtheil nichtes handeln koͤnnen/ vnd wo etwas geſchehen/ were es durch einen Jrꝛthumb vnnd Vnwiſſenheit geſchehen:
Muͤſſen derowegen alle Wort der Vertraͤge nichtes auff ſich tragen/ als was von Rechten zu halten billig:
Man geſtehe auch nicht/ das die Hertzogen von den Marggraffen Lehen empfangen haben.
Man were wol damit vmbgangen/ aber Hertzog Bogiſtaus hette es verwehret/ vnd druͤber viele Schaden erlitten.
Drumb muͤſſe auch alles/ was ſich die Landſchafft verſchrieben/ vom Angefell verſtanden werden:
Vnd die Wort (von niemand zu Lehen zu empfahen) haben nicht die meinung/ das man ſie nicht vom Reiche entpfangen ſolte/ ſondern/ weil zu der Zeit/ als der Brieff auffgerichtet/ der Churfuͤrſt keine groͤſſere Fuͤrſorge getragen/ denn das die Pommerſche Lande moͤchten dem Koͤnige von Polen/ oder Boͤhmen/ oder Dennemarck außgegeben werden/ als hette er wollen fuͤrkom̃en/ vnd die Clauſul ſetzen (von niemand zu Lehen zu empfahen)
Dann ja der Hertzog vorbehalten/ ſich gegen Kaͤyſerl. Mayt. gehorſamlich zuhalten; Vnd habe drumb ſich vom Reich nicht abſtricken koͤnnen/ habe auch die Lehen vom Reich erlanget/ dem Churfuͤrſten in petitorio vnd poſſeſſorio vnſchaͤdlich/ vnd allein zu ſeiner Gerechtigkeit.
Vnd ſo er vom Kaͤyſer nicht ſolte die Lehen empfangen/ wer wolte jhme dann die Jurisdiction/ Obrigkeit/ vnd Gerechtigkeit zu richten zu ſtellen?
Das koͤnte von niemand anders/ als vom Kaͤyſer/ als vom Brunnen/ wo es Lehen iſt/ herruͤhren/ oder es muͤſte eigen ſeyn.
Vom Marggraffen koͤnne es nicht kommen/ denn derſelbe habe ſelbſt keine daran.
V. Endlich das der Hertzog vnd ſeine Vor Eltern ſich allewege gegen Roͤm. Kaͤyſ. Mayt. vnd das Roͤmiſche Reich/ auch gegen Chur: vnd Fuͤrſten/ vnd maͤnniglichen/ beſonderlich gegen den Churfuͤrſten aus Brandenburg erbarlich verhalten/ vnd dannenher ein Fuͤrſte des Reichs in ſeiner Sesſion muͤſſe gelaſſen werden.
Jm widrigen Falle koͤnne man leichtlich ermeſſen/ wohin er ſein Gemuͤth ſetzen werde.
21. Mart.
Auff dieſe Punct hat Doctor Zaͤch ordentlich geantwortet/ 1. Weſſen ſich der Churfuͤrſt in gewiſſen Verbuͤndniſſen vnd Schreiben verpflichtet/ beruͤhre nicht die Hertzogen von Wolgaſt/ vnd alſo nicht Hertzog Bogiſlaum/ ſondern die Stetiniſche Hertzoge/ derer Familij nach Abſterben Ottonis des Dritten verloſchen were.
Nach ſolcher Zeit weren andere Vertraͤge zwiſchen des Hertzogen vnd des Churfuͤrſten Vorfahren/ vnd jhnen ſelbſt auffgerichtet/ vnter des hette der Churfuͤrſt nichtes gehandelt/ das nicht mit Rechte geſchehen were.
Er geſtehe zwar/ was im Claglibell verhalten/ das er habe Kaͤyſerlich Mandat vnd Briefe/ darin die Hertzogen von Stettin Pommern zu den Reichstagen erfordert waren/ auffgehalten/ aber das hette er aus Erlaubnis Kaͤyſer Maximiliani gethan/ der jhme zugeſaget/ das keine Briefe zur erfoͤrderung vnter die Staͤnde des Reichs an Pommern ſolten geſchrieben werden/ wo es aber geſchehe/ moͤchte er ſolche Briefe frey zu ſich nehmen vnd enthalten.
Vnterdeſſen hette er die Mandata/ ſo der Dienſte/ vnd des Reichs Anſchlags halben ausgegangen waren/ vnverhindert folgen laſſen.
Pommern ſolle nicht das Lehen vom Reiche ſuchen/ auch keine Sesſion im Reiche haben/ laut der Kaͤyſerl. Begnadung/ vnd was wegen der Zoͤlle/ vnd ſchlieſſung etlicher Straſſen geſchehen/ were mit Kaͤyſerlicher Bewilligung geſchehen.
Vnd ob er ſchon den Golzen wegen einer Straſſen Raͤuberey Geleyt gegeben/ ſo were doch ſolches geſchehen/ weil ſie ſich erboten/ fuͤr dem Churfuͤrſten zu Gleich vnd Recht zuſtehen.
II. Solcher Artikul were zu dieſer Sache vndienlich/ vnd die Chroniken/ die der Hertzog zum behulff angezogen/ weren nicht geſchicket/ das ſie zum Rechten gnugſahmen Beweisthumb geben koͤnten.
Jhre Vnbeſtaͤndigkeit erhellete daraus/ das drin angezeiget wuͤrde/ als ſolten die Hertzogen von Pommern von Kaͤyſerlicher Mayeſtaͤt mit dem Wapen der Adler begabet ſein/ das doch nie ein Fuͤrſt gebrauchet.
Vberdas/ wovon die Chroniken reden/ das hette Bogislaus ſich nicht anzuziehen/ als ob es von ſeinen Vorfahren gehandelt were:
Denn dieſelbe Linie were gantz verſtorben.
III.
Weil der Fall beruͤhrter Pommerſchen Laͤnder von Kaͤyſer Ludewig dem Brandenburgiſchen Hauſe heimbgeſtellet/ vnd durch den Todtsfall Ottonis des Dritten dieſelbe erledigt/ vnd frey/ loß vnd ledig geſtorben weren/ als hette Kaͤyſer Friderich auff ſolchen erledigten fall/ das Land dem Brandenburgiſchen Hauſe zu erkand.
Erich vnd Wartislaus aber hetten ſich in des Chur- Fuͤrſten abweſen mit der That hinein gedrungen/ vnd als ſie deßwegen durch eine peremtori Citaz geheiſchen vñ geladen/ weren ſie vngehorſamlich ansgeblieben:
Drauff hette Kaͤyſer Friederich den Churfuͤrſten mit Pom̃ern belehnet/ vnd der Churfuͤrſt den Nahmen/ Titul vnd Wapen/ des Pommerlandes angenommen:
Doch hette er wegen Einnehmung der Poſſeſsion/ daran er thaͤtlich von den Hertzogen von Barth vnd Wolgaſt verhindert were/ Erico vnd Wartislao nachgelaſſen/ das ſie die eingenommene Lande im Gebrauch behielten/ auff ſolche Pflicht vnd Zuſage/ das ſie ſolche Lande von dem Churfuͤrſtlichen Hauſe zu Lehen ſuchen vnd empfahen/ auch gebraͤuchliche Lehenpflicht dargegen thun ſolten/ laut des Vertrages zu Soldin auffgerichtet.
Vnd ob wol gemelte Fuͤrſten/ krafft deſſen/ die gebuͤhrliche Lehenspflicht gethan/ ſo hetten ſie doch deme zu widern/ nach ableiben Churfuͤrſt Friederichen/ von Churfuͤrſt Alberto die Lehen zu empfahen/ ſich verweigert.
Drauff were es erſtlich zum Kriege/ vnd endlich zum Prentzlowiſchen Vertrage durch vnterhandlung Hertzog Heinrichs von Mechelenburg gerathen/ das die Hertzogen die Lehenſchafft der Lande empfahen/ vnd Lehenpflicht thun ſolten/ woruͤber auch Kaͤyſerliche Confirmation erfolget. Bogislaus X. hette drauff nach ſeines Vatern Todte dem Vertrag nachzuſetzen ſich auch gewiedert/ Es were aber durch vnterhandlung Hertzog Albrechten vnd Magnuſſen/ Hertzogen von Mechelnburg/ abermahl zu Prentzlow ein Vertrag bethedingt vnd vollenzogen/ darin Bogislaus von Churfuͤrſt Albrechten die Lehen gleichmeſſig/ wie vor durch ſeinen Vater vnd Vetter geſchehen/ ein pfangen/ wie aus Hand vnd Siegel gemelter Me chelburgiſchen Fuͤrſten erſcheine.
Johañes/ Albrech ten Sohn/ habe bey angehender Chur ſolche Lehenspflicht Bogiſlao freundlich erlaſſen/ auff ſolche maſſe/ das er an ſtatt derſelben eine Verſchreibung auffrichtete/ vnd darin bekandte/ wie die Lehen der Pommerſchen Lande vom Churfuͤrſtlichen Hauſe ruͤhre/ vnd ſich verpflichtete/ ſo offt ein Churfuͤrſt oder Hertzog abgieng/ ſolche Bekaͤntnus der Lehen zu ernewern/ vnd alſo von Niemand anders/ als vom Churfuͤrſten die Lehenſchafft aller ſeiner Laͤnder zu ſuchen.
Welcher Vertrag dann nicht alleine von Kaͤyſer Maximiliano beſtetiget/ vnd von der Landſchafft guth geheiſſen vnd vnterſchrieben/ ſondern auch an ſtatt der Jnveſtitur/ in angehender Regierung Churfuͤrſt Joachimi/ durch den Hertzogen vnd die Landſchafft zu Prentzlow im Jahr mdj. ernewret were.
Wie dann auch der Churfuͤrſt drauff alle Gerechtigkeiten/ Lehenſchafften vnd Herꝛligkeiten aller Pommerſchen Laͤnder/ von Kaͤyſer Carolo dem Fuͤnfften/ offentlich zu Wormbs vnter der Fahnen mit gebuͤhrender Solennitaͤt empfangen/ das dannenher der Hertzog deſtoweniger fug habe/ die Lehenſchafften vber Pommern von Kaͤyſ. Mayt. zuſuchen oder zu empfangen.
IV.
Der Churfuͤrſt habe die Poſſesſion ſchon mit Siegeln vnd Briefen bewieſen; Es ſeye nur die Form vnd Art der Jnveſtitur veraͤndert.
Vnter deß were der Vertrag/ darin die Bekentnus der Lehenſchafft/ ſo wol vom Hertzogen/ als von der Landſchafft verfaſſet/ mit guten bedacht ohne Zwang vollenzogen/ ernewert/ vnd mit gedoppeltem Conſens vernewert/ vnd beſtuͤnde in duͤrren klaren Worten/ vnd were weder ein vnwiſſend Jrꝛthumb drin/ noch etwas/ das dem Kaͤyſer oder Reiche nachtheilig were:
Dann der Kaͤyſer hette jhn ja confirmieret/ vnd der Churfuͤrſt entzoͤge drin nichtes dem Reiche/ weil er die Pommerſche Lande vom Kaͤyſer zu Lehen truͤge/ vnd der Hertzog/ deme der Gebrauch deroſelben nachgelaſſen were/ mit den Dienſten/ von ſolchem Gebrauch dem Reiche zu thun/ an das Reich verweiſet wuͤrde.
V.
Es gezieme dem Hertzogen nicht ſich draͤwlich vernehmen zulaſſen/ wo man jhn beym Reich fuͤr einen Lehen Mann nicht leiden wolte/ das er ſein Fuͤrſtenthumb wider frey an ſich nehmen/ oder ſeines gefallens anderer Obrigkeit zuwenden wolle.
Als der Churfuͤrſt alſo/ vber das/ daß er den Hertzogen von Pommern nicht fuͤr einen Fuͤrſten des Reichs erkennete/ jhn auch nunmehr nicht einen Fuͤrſten zu Stettin wolte ſein laſſen/ fieng Doctor Florentz an; Es were zu Rom einer geweſen/ der in dreyßig Jahren nicht habe reden koͤnnen:
Seye aber/ da er viel vngereimbtes Dinges gehoͤret/ redend worden.
Er achtete auch/ wenn derſelbe Stumme hie were/ er wuͤrde auch redend werden/ vnd ein Blinder ſehend.
Dann der Churfuͤrſt wolte nun auch/ vber das/ daß er den Hertzogen nicht hatte fuͤr einen Fuͤrſten des Reichs erkennet/ jhn auch nunmehr nicht fuͤr einen Fuͤrſten zu Stettin ſein laſſen/ vnd jhme gar nach ſeinen Ehren/ Wuͤrden/ vnd Stande ſtehen/ alſo das jhme faſt in ſolchem Wege noch wuͤrde ſein zu beweiſen/ ob er ein Thier oder Chriſten Menſch were.
Bemuͤhete ſich darauff mit vielen/ vnd wol mit xx. oder xxj. gruͤnden zubeweiſen/ das Hertzog Bogiſlaus ein rechter geborner Fuͤrſt/ des Hauſes zu Stettin Pommern/ vnd einerley Stammes mit Hertzog Ottone dem Dritten ſeye.
Hernach antwortete er auff die fuͤnff vorerwehnete Puncta/ vnd faſſete die Replica auff das Claglibel in eine Schrifft: Bewies/ das es weder in Kaͤyſerlichen Canzleyen befohlen/ noch vom Roͤmiſchen Kaͤyſer guth geheiſſen worden/ das Kaͤyſerliche Briefe an den Hertzogen gefertiget/ mit Gewalt den Boten abgenommen weren/ beſchwerte ſich nochmahln/ das der Churfuͤrſt den Hertzogen an empfahung der Lehen vnd Regalien/ vnd an der Seſſion verhinderte/ vnd die Briefe/ damit er dem Reiche vnd Kaͤyſer zun Ehren/ in ſeiner Seſſion auffzuwarten/ beruffen war/ hinterhalten hette:
Geſtand auch nicht/ das die Newen Zoͤlle vnd ſchlieſſungen der Alten Straſſen mit verwilligung des Kaͤyſers geſchehen weren/ vnd wenn gleich der Kaͤyſer drin gewilliget/ das es dennoch wider die Vertraͤge vnd Verſchreibungen liefe.
Sagte endlich/ das es ja vnleugbar were/ das Alexander von Goltzen etliche tauſend Guͤlden werth den Nuͤrnbergiſchen auff des Hertzogen Straſſen abgenommen/ vnd gleichwol Gelayt bekommen hette.
Weiters bemuͤhet er ſich/ der Chroniken Glauben beyzubehalten/ vnd ſagete/ das Kaͤyſer Friderich der Erſte den Hertzogen wol habe einen Adler ins Wapen gegeben/ den ſie doch nicht haben wollen annehmen/ ſondern mit dem Greiffen zu frieden ſeyn.
Er fuͤhrete ferner weitleufftigen/ vnd wol mit zwantzig Gruͤnden bewehrten Beweiß/ daß des Churfuͤrſten Briefe/ des Hertzogen Briefen nichtes entziehen/ vnd das Kaͤyſer Friederichs Briefe/ als vnbeſtaͤndig/ krafftlos/ vnnichtig/ vnd von einem/ der vnrecht berichtet were/ herruͤhrend/ dem Hertzogen nicht vmb einen Pfennig Nachtheil gebehren koͤnnen.
Setzete auch dieſes hinan/ das man es aus den Lehen Rechten darthun koͤnte/ wann ſchon der Stam̃ vnd Haus Stettin ausſtuͤrbe/ vnd die auffgerichteten Vertraͤge nicht weren/ das die Toͤchter auch erben moͤchten:
Denn es were das Land der Vorfahren Eigenthumb geweſen/ vnd guthwillig auffgetragen/ vnd wider zu Lehen empfangen.
Endlich antwortet er auff die Briefe/ ſo zwiſchen dem Churfuͤrſten vnd Hertzogen zu Prentzlow im Jahr mdj. auffgerichtet ſein/ vnd vermeldet/ das ob wol drin ſtehe/ das der Hertzog von Niemand anders die Lehen empfahen ſol/ dennoch auch dabeneben gemeldet were/ das der Hertzog mit allen ſeinen Landen vnd Leuten der Lehen halben ſol gefreyet ſeyn/ vnd am Reiche bleiben/ vnd auff erforderen des Kaͤyſers ſich gehorſamlich erzeigen/ das iſt/ ein Fuͤrſt des Reiches verbleiben/ vnd nicht als ein Stubenhitzer/ wie die Wort D. Florentzen lauten/ erſcheinen.
Geſtand derowegen nicht/ das die vernewerunge der Vertraͤge ſolte an ſtatt der Empfengnuͤs ſein/ vnd hette ſich der Churfuͤrſt ein mehrers behalten.
A. C. 149.
A. C. 1501.
A. C. 1501.
Hierauff hat D. Zaͤch ſeines Churfuͤrſten Nothturfft vnd Duplica ſchrifftlich vbergeben vnd verleſen laſſen/ vnd ſchlechter Dinge darauff gedrungen/ der Churfuͤrſt ſtehe in causâ retinendæ poſſeſſionis, vel quaſi, zu handhabung etlicher Vertraͤge vnd Verſchreibungen/ vnd were alſo gantz vnnoth/ von der Sippzahl oder der Succeſsion zu diſputiren.
Der Hertzog hat auch drauff ſchrifftlich in einer Triplica geantwortet/ vnd auch dieſelbe verleſen laſſen/ vnd weitlenfftig ausgefuͤhret/ das nicht der Churfuͤrſt/ ſondern der Kaͤyſer der Pommerſchen Laͤnder Proprietarius ſey/ vnd das der Hertzog mit nichten ein uſufructuarius ſeiner Lande koͤnne genennet werden.
Jmgleichen auch dargethan/ daß das Recht/ ſo Churfuͤrſt Ludewig der Beyer auff Pommern etwa gehabt/ dieſem Churfuͤrſten/ als der anderes Stammes iſt/ nicht zu ſtaten komme/ inſonderheit/ weil Pommern widerumb dem Reiche von dem Beyer Fuͤrſten ſelbſt ewiglich einverliebet ſey.
Als dieſes nun alles alſo fuͤrgetragen/ hat das Kaͤyſerliche Regiment dieſen Fuͤrſchlag gethan/ weil zweyerley Jrꝛungen zufellen weren.
I.
Das Brandenburg anzeucht/ als habe Pommern/ nach vermoͤge obgeregter Vertraͤge/ nicht gebuͤhret/ ſeine Hertzogthumbe von Kaͤyſ. Mayt. zu Lehen zu empfangen.
II.
Das Pom̃ern vermeinet/ es habe Brandenburg/ nach inhalt obgemelter Vertraͤge/ nicht geziemet/ Jhme an Kaͤyſ. Mayt. erforderung durch auffhaltung vnd entwendung derſelben Kaͤyſerlichen Briefe/ vnd Fuͤrſtlichen Seßion bey Kaͤyſ. Mayt. vnd den verſamleten Reichsſtaͤnden zuverhindern.
Das Brandenburg hinfuͤhro die Hertzogen an jhrer Seßion vnd empfahung der Lehne vom Reiche nicht verhindere/ doch das die Hertzogen vber keinen Regierenden Marggraffen Seßion hetten/ vnd das dabeneben in allen Kaͤyſerlichen Lehens Briefen den Hertzogen gegeben/ klaͤrlich ausgedrucket wuͤrde/ das ſolches alles Brandenburg an jhrer hergebrachter vnd gebuͤhrender empfahung vnd belehnung von Kaͤyſ. Mayt. derſelben Hertzogthuͤmber/ Namen/ Titul/ Anfall/ vnabbruͤchig vnd vnſchaͤdlich ſey.
Das auch ſo offt eine Belehnung geſchicht/ die obgemelten Vertraͤge zwiſchen Brandenburg vnd Stettin Pommern vnd derſelben Landſchafft zuvor vernewert/ doch dieſem Regiments Vertrage nicht zu widern verſtanden werden; Das ferner Kaͤyſ. Mayt. nichtes deſtoweniger den Churfuͤrſten vnd Marggraffen neben andern jhren Regalien vnd Lehen die Pommerſche Lande fuͤro/ wie etliche Zeit hero geſchehen/ leihe/ vnd mit klaren Worten melde/ nach dem die Hertzogen von Pommern gedachtes Hertzogthumb auch vom Reiche empfangen/ das ſolches dem Churfuͤrſten an ſeiner Empfahung/ auch an Titul/ Wapen/ vnd Anfall/ vñ auch deme vom Regiment auffgerichteten Vertrage/ nicht abbruͤchig/ ſondern eine Vernewerung vnd Beſtetigung ſeye/ vnd endlich/ ſo offt die Hertzogen von jhren Vnterthanen Lehenspflicht auffnehmen/ das Churfuͤrſtliche Raͤthe durchs gantze Land mit darbey ſein/ vnd in den Lehenbriefen begriffen werde/ ſo der Fuͤrſtliche Pommerſche Stam̃ abſtuͤrbe/ das alsdann ſie niemand anders/ dann einem Chur- Fuͤrſten von Brandenburg verpflichtet vnd verwand ſeyen.
Der Fuͤrſchlag der Brandenburgiſchen Rhaͤte war aber dieſer:
Das der Churfuͤrſt hinfuͤhro dem Hertzogen nicht aus pflicht/ ſondern dem Kaͤyſer zugefallen/ vnd dem Reiche zu guthe/ die Seſsion aus freundlichem willen/ doch das ſie vber keinen Regierenden Marggraffen ſitzen/ nachgebe/ vnd wenn er ſeine Lehen vom Kaͤyſer nimpt/ der Hertzog dem Kaͤyſer auch Pflicht thue/ vnd an die Fahne der Hertzogthuͤmber vnd Laͤnder in Pommern greiffe/ doch alſo/ das er den Lehenſtuel vnter der Fahnen/ oder ſonſt/ nicht berenne/ oder auch die Lehen bey Kaͤyſerl. Mayt. anderweit ſuche/ ſondern dem Churfuͤrſten/ wegen nachlaſſung der angreifung der Fahnen vnd Seſſion/ Paſewalck/ Clempenow/ Torgelow/ vnd Stoltzenburg zuſtelle/ vnd erblich vbergebe/ vnd im vbrigen ſich halte/ wie im Fuͤrſchlage des Regiments enthalten.
Weil aber dieſe Fuͤrſchlaͤge dem Hertzogen nicht annehmlich waren/ als der vermeinete/ wañ er in Thuͤrnen oder Stecken were/ das ſie jhme nicht leichtlich koͤnten angemuthet werden/ noch zuthun ſein/ als wolte er gar nichtes davon reden/ ſondern ſchlug dieſe Mittel fuͤr/ das er die Lehensempfengnus vnd Seſsion/ wie andere Fuͤrſten/ derer Lande auff einen Fall auch anderen verſchrieben ſind/ haben vnd behalten; Den Fall aber dem Churfuͤrſten verwahren/ vnd verſichern wolle.
Ob nun wol das Kaͤyſerliche Regiment/ durch muͤndliche Mittel vnd andere wege/ ſich hierauff befliſſe/ die Partheyen guͤthlich zuvertragen/ ſo hat doch ſolches alles kein ſtatt noch folge erlangen moͤgen.
Vnd als endlich der Churfuͤrſt den xvij. Aprilis von Nuͤrnberg ſich anheimb begab; Bat der Hertzog folgendes Tages/ alles an Kaͤyſ. Mayt. zuſchicken/ vnd vbergab Copey aller Briefe/ die in den Actis angezogen werden.
Der Churfuͤrſt aber/ als der bey dem letzten klaren vnd hellen Vertrage bleiben wolte/ achtete nicht noͤtig/ da er drumb erſuchet ward/ andere Briefe zuvbergeben/ vnd begehrete ſchrifftlich an das Regiment/ die Abſchrifft oder Copeyen vom Hertzogen nicht anzunehmen.
Solches aber iſt jhme abgeſchlagen/ mit dem Vorwenden/ das Regiment koͤnte nicht vollkoͤmlichen Bericht dem Kaͤyſer thun/ wo nicht die Pommerſche Abſchifften angenommen/ vnd dem Kaͤyſer eingehaͤndiget wuͤrden.
Alſo iſt nun die koſtbahre vnd anſehenliche Nuͤrnbergiſche Kaͤyſerliche Commiſsion zwiſchen Brandenburg vnd Pommern/ nach deme ſie in die fuͤnffte Woche ſich verzogen/ vnfruchtbarlich ergangen:
Welche ich deßwegen hie etwas weitleufftig/ doch aus viel weitleufftigern Actis/ nur kurtz zuſammen gefaſſet/ habe herſetzen wollen/ das man ſo wol des Churfuͤrſtlichen/ als des Pommerſchen Hauſes erhebliche vnd durchdringende Vrſachen ſehe/ warumb ſie beyderſeits offtmahln zun Wafen gegriffen haben.
Gelebe ſonſt der Hoffnung/ das mir/ als einem Liebhaber der Antiquitaͤten/ vnd der die Alte Geſchichte der Pommern herfuͤr zuſuchen/ mich vnterwunden habe/ nichtes kan verdacht werden/ ſo Jch/ als ichs gefunden/ vorgebracht.
Andere/ auch woll grim̃igere Nationen/ als wir ſein/ koͤnnen es wol leyden/ vnd nehmen es mit dancke an/ das man vorbringe/ was von Alters bey jhnen/ es ſey guth oder boͤſes/ geſchehen ſey.
So werde ja Jch auch bey denen/ ſo die Warheit/ vnd die Hiſtoriſche Erzehlungen lieb haben/ keinen Vndanck verdienen koͤnnen.
124. Bogislaus X. hoͤret Lutherum/ ſtifftet eine Heyrath zwiſchen ſeinem Sohn Barnimb/ vnd einem Luͤneburgiſchen Fraͤwlein Anna/ vnd dieſer tapfer Herre/ der nicht allen ſelbſt fuͤr ſich ſtarck von Leibe war/ ſon dern auch gr;o;ſſe ſtarcke Leut vmb ſich hette/ ſtirbet.
Auff der Ruͤckreiſe von Nuͤrnberg iſt Hertzog Bogiſlaus durch Sachſen gezogen/ hat D. Martinum Lutherum predigen hoͤren/ auch mit jhme Geſpraͤch gehalten/ vnd da er ſich zur Beicht erboth/ den Schimpf vnd Ernſt von jhme gehoͤret/ weil er ein groſſer Herr were/ das er auch ein groſſer Suͤnder ſein muͤſſe.
Jmgleichen hat Er eine Eheberedung zwiſchen ſeinem Sohn Barnimb/ vnd des Churfuͤrſten zu Sachſen Friderici Schweſter Tochter Anna/ Hertzog Heinrichs zu Luͤnenburgk Tochter befordert/ vnnd ſich alſo mit den vornembſten Chur- vnd Fuͤrſten verwand gemachet.
Aber ſo bald er zu Hauſe kam/ fand er daſelbſt ſchon des Lutheri Lehr zu Treptow fuͤr ſich/ vnd hoͤrete/ wie zum Stralſund vnd Stolpa mit der Bildſtuͤrmerey gar ſchnell verfahren were.
Was aber ſolche Sachen/ ſo die Reformation der Religion betreffen/ angehet/ hat D. Cramerus in ſeinem Kirchen- Chroniko zur genuͤge beſchrieben/ vnd iſt nicht noͤtig/ allhie zu widerholen.
A. C. 1523.
Bald darauff hat ſich der loͤbliche Fuͤrſt vbel auff befunden/ vnd die Vhr/ derer er nach ſeinem Sprichwort allezeit erwartete/ war im Jahr mdxxiij. da.
Vnd er ſtarb im lxx.
Jahr ſeines Alters/ in einem Hauſe auff Marien Kirchhoff/ da er im Alter luſt hette ſich auffzuhalten/ vnd hette funffzig Jahr ſein Regiment loͤblich vnd woll verwaltet/ vnd die Luſt vnd Vnluſt dieſer Welt lange genug getragen.
Jſt ſonſt ein feiner wol proportionirter anſehenlicher Herꝛ geweſen/ alſo/ das er vnter vielen groſſen Leuten in Pommern keinen/ der jhme an der groͤſſe vnd ſtatur gleichete/ gehabt/ ſondern fuͤr andern/ wie ein Rieſe/ anzuſehen geweſen/ vnd nach der groͤſſe des Leibes/ hat er auch ſo viele an Eſſen vnd Trincken bezwingen koͤnnen/ das er/ wenn er hungerig war/ ohne alle andere Speiſe einen gantzen Schincken oder gebratene Gans mit Luſt allein hat auffgeſſen/ vnd zu leſchung ſeines Durſtes/ ſo viele getruncken/ das andere/ die jhme beſcheid thun ſolten/ druͤber truncken geworden ſeyn.
Vnd wie er ſelbſt von Perſon groß war/ alſo hat Er auch gemeiniglich gerne groſſe/ wollgewachſene/ ſtarcke Leute vmb ſich gehabt.
Vnd man weis noch anjetzo von dem Crockawen in Pommern viele zu ſagen/ der bey jhme am Hofe geweſen/ vnd ſich ſo ſtarck befunden/ das er nicht allein ein Huffeyſen mitten entzwey reiſſen/ ſondern auch zugleich auff einmahl drey Tonnen Bier aus den Kellern hat tragen koͤnnen.
Denn zwo gantze Tonnen faſſete er in beyde Haͤnde oben am Spund/ vnd vnter jeglichem Arme hielt er eine halbe Tonne/ vñ gieng alſo mit ſeinem Schlafftruncke/ ſo offt jhme der zu Stettin/ zu Wolgaſt/ zu Schwerin/ vnd andern Fuͤrſtlichen Hoͤfen vergoͤnnet ward/ aus den tiefeſten Kellern herfuͤr.
Man ſagt/ das er an ſtatt der Zahnen einen gantzen Knochen im Munde gehabt.
Es hat jhm einmahl ein beruͤmbter Ringer zu Stettin ohne betrug mit jhme zu ringen angeboten.
Als aber derſelbe der Abrede vngeachtet ein Stuͤcke gebrauchet/ vnd jhn geſtoſſen/ da er nicht ſolte/ hat er jhn im Grim̃ ſo gefaſſet/ das er jhn dermaſſen an den Boden warff/ das er alſo todt liegen blieb/ vnd man gnug an jhme zu kuͤhlen gehabt.
Es hat auch Werner von der Schulenburg zur ſelben zeit/ einen Lauſenitzer Wend an den Hoff gebracht/ der ſonſt nicht mehr aß vnd tranck/ als ein ander Menſch/ aber wenn mans haben wolte/ einen gantzen Ochſen/ oder eine groſſe Ballie voll Fiſche im Tage auffreſſen konte.
Aber dieſen Freſſer wolte Kaͤyſer Friederich/ da er jhme von Churfuͤrſt Friederichen/ deme er geſchencket war/ nicht annehmen/ vnd ſagete/ Er dorfte des Wendes nicht/ als der ſchon zuvor vnnuͤtzes Geſindes/ das viele freſſe/ vnd wenig thete/ mehr als jhme gefaͤllig/ hette.
125. Bogislai X. Proſopographia.
Zum Beſchluß dieſes erſten Theiles vnſers dritten Buches/ wil ich die Proſopographiam des Groſſen Bogislai/ aus vnſern Pommerſchen Annalibus Johannis Engelberti/ weil ſie mercklich iſt/ von Wort zu Wort herſetzen:
Es hat Hertzog Bogislaff in der Jugend braunliche Haar/ auffs Alter aber eine Gleze gehabt/ daher er auch gemeinlich eine guͤldine Haube getragen/ eines braunlichen/ herꝛlichen/ wackeren/ lieblichen vnd manlichen Angeſichtes/ vnd alſo im anſehen/ das man jhn zugleich forchten vnd lieben muͤſſen/ hoher Stirn oder Vorhauptes/ brauner/ offenbahrer/ lebendiger Augen/ feiner ſubtilen Naſenwelche in der mitten ein wenig erhaben war/ vñ zimbliches Mundes/ zerſpaltenen Kinnes/ breiter vnd ſtarcker Bruſt/ ſchoͤnes Leibes/ vnd gerader Schenckel.
Jn Summa er iſt nach ſeiner Laͤnge vnd Groͤſſe ſo wollgeſtalt vnd proportionieret geweſen/ als man zu der zeit einen Menſchen finden moͤgen/ hat durch ſein gantzes Leben gewuͤnſchete Geſundheit gehabt/ allein/ das er wegen angeheileter Lungen in der Wunden/ ſo jhme ein Hirſch geſtoſſen/ inmaſſen zuvor gedacht/ zu zeiten einen kurtzen Athem vnd ſchwere Bruſt hette.
Hat zu allen frewdigen dingen/ zu bunten ſchoͤnen Kleidern/ guten Pferden/ zur Jagt/ zum Weidewerck/ zu ſchieſſen/ zu tornieren/ zu rennen/ zu ſtechen/ vnd inſonderheit zur Muſica groſſe Luſt vnd Zuneigung getragen.
Vnd weil er ſelbſt von Perſon ſtarck vnd gros war/ hatte er auch gemeiniglich gerne groſſe/ anſehenliche vnd vornehme Leute/ vnd viele Dienere vmb ſich/ welches jhme dann nicht ein geringes Anſehen gab.
War eines behertzeten/ Heroiſchen vnd tapferen Gemuͤthes/ vnd doch dabey nicht frech vnd tyranniſch/ alſo das er in Gefahr vnd widerwertigen Zufaͤllen nicht verzagete/ noch im Gluͤck vnd Wollſtande ſich von Vbermuth oder Stoltz ließ einnehmen.
War nicht gerne an abgelegenen verborgenen oͤrtern/ ſondern hette luſt vnter Leuten zu ſein/ vnd geſehen zu werden.
Wañ er auch von Ehrlichen Zuſammenkunfften geladen/ ſchlug er es ſelten ab/ gemeinlich ſtellete er ſich in der Perſon/ vñ verehrete auch dazu ſo viele/ dz es die/ ſo jhn geladen/ keinen Schaden hetten/ hielt viele von ſeinen Rhaͤten vnd Dienern/ vñ ſahe gerne/ das ſie bey jhme Reich wurden/ ſo es nur nicht mit Jemandes Schaden zugieng/ hatte Gottes Wort vnd die Geiſtligkeit lieb/ beforderte dieſelbe in alle wege: Wo er konte/ hoͤrete er alle Morgen/ ehe er in weltlichen Sachen oder Haͤndeln etwas anfieng oder verrichtete/ eine Predigt oder Meſſe/ hielt auch ſeine Diener vnd Geſinde dazu/ dz ſie in Gottesfurchten leben/ vnd fleißig zur Kirchen gehen muͤſten.
Gegen ſeine Vnterthanen hohes vnd nidriges Standes war er milde vnd guͤtig/ hoͤrete dieſelbe/ wenn ſie etwas zuklagen oder zuberichten hetten/ gerne/ vnd verhalff einem jeden/ was recht vnd billig war.
Jn Summa/ Er iſt ein Fuͤrſt geweſen/ deſſen Lob vnd Tugenden nicht gnugſam zubeſchreiben/ vnd wiewol etliche geringe Fehle vnd Gebrechen mit vnterlieffen/ wie dann kein Menſch auff Erden vollkom̃en befunden wird/ ſo ſein doch ſolche Maͤngel durch groſſe Tugend vnd loͤbliche Thaten dermaſſen obſcuriret vnd bedecket/ das dieſelbe jhme billig zu gute zuhalten.
Ende des dritten Buchs.
